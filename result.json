[
  {
    "title": "Кайту",
    "cover": "https://avatars.mds.yandex.net/get-zen_doc/146488/pub_5b8910e1462dca00ab34e67b_5b8911f45102dd00aaed5686/scale_1200",
    "body": "Казан аэропорты хаҗиларның соңгы төркемен каршыларга әзерләнә иде. Инде диктор «Төрек авиалинияләре» очкычының,  Истанбул — Казан рейсын төгәлләп, ярты сәгатьтән төшеп утырачагын игълан итте. Шул чакта кайтучы пассажирларны кабул итәчәк терминал каршына килеп туктаган таксидан ашыгып бер ир төште. Чәчләре кыска итеп алынган башына ак челтәр түбәтәй кигән, сакалы чаларган бу ир чамасыз дулкынлана һәм ашыга иде. Каршы алучылар төркеменә килеп кушылгач та ул никтер тынычлана, бер урында тик кенә тора алмады. Әллә инде һава аланына килгән кешеләр арасында аның якын бер танышы булырга тиешме, әллә гадәте шундыймы: тынгысыз күзләр бер йөздән икенчесенә сикереп һәр чалымны кызу гына тикшереп уздылар. Танышлар очрамады шикелле. Ир, уң кулын йөрәге өстенә куеп, үзен тынычландырырга тырышты. Иреннәре нидер пышылдады. Карап торышка түбәтәй астындагы башта барысы да тәртиптә түгел микән әллә дигән фикер дә туарга ихтимал иде. Әмма халык төркеме алай кеше тикшереп мәшәкатьләнмәде. Һәркем үзенең якынын көтә, барысы да аз гына дулкынланган. Мондый чакта кемнең кемдә эше булсын? Узгынчы йөзләр, бу гомернең кыска бер мизгелендә чалынып кына китә торган карашлар беркемне дә кызыксындырмый. Әнә инде мөсафирларның паспорт контроле уза башлавы мәгълүм булды. Әнә хаҗдан кайтучыларның тулы тикшерүне үтеп, юл сумкасын тәгәрмәчләре өстенә утыртып тартып чыгып килүче  беренче төркеме күренде. Тынгысыз ир алга ук чыгып баскан, алай гына да түгел күкрәге белән килүчеләргә таба атлыккан иде. Кинәт кенә ул үзенең көткәнен күреп алды шикелле.  Ап-ак түгәрәк йөзен генә ачык калдырып яулык бөркәнгән егерме яшьләр тирәсендәге кызга омтылып: «Сәрбиназ!!!» дип йөрәк түреннән үк чыккан тавыш белән кычкырып җибәрде. Кыз исә үзенә турылап килүче чал ирне күреп, сискәнеп артка чикте — ул Сәрбиназ түгел иде...   (дәвамы бар)",
    "description": "Казан аэропорты хаҗиларның соңгы төркемен каршыларга әзерләнә иде. Инде диктор «Төрек авиалинияләре» очкычының,  Истанбул — Казан рейсын төгәлләп, ярты сәгатьтән төшеп утырачагын игълан итте.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaitu-5b8910e1462dca00ab34e67b",
    "published_at": "2018-08-31",
    "views_count": 115,
    "views_till_end_count": 91,
    "sum_view_time_sec": 9256,
    "comments_count": 0,
    "slug": "kaitu"
  },
  {
    "title": "Сәрбиназ (\"Кайту\" хикәясенең дәвамы)",
    "cover": "https://avatars.mds.yandex.net/get-zen_doc/147743/pub_5b892541d8fe0200ae0cfdd0_5b8925777ea7cd00ab88b075/scale_1200",
    "body": "1995 елның җәендә Ташлыярда үлем күп булды. Әҗәл үзенә генә билгеле сәбәп белән әле бер ирне тотып ала, әле икенчесе яман чирдән тернәкләнә алмый иде. Илле яшьне яңа гына узган ирләр байтак кырылгач, чират хатын-кызга да җитте: кырык тугыз яшьлек Галия, инсульт тотып, атна-ун көннәр тирәсе генә ятты да җир куенына кереп урнашты. Әнисенең җеназасын озатканда, Сәрбиназ үксеп-үксеп елады да соң! Үлем үкенечсез булмый дисәләр дә, Галиянең кинәт кенә мәңгелеккә күчүе икеләтә-өчләтә авыр булды. Әле унбиш көн элек кенә гомер буе ашлама катыш тузан сулап кырда эшләгән тракторчы Фатихны — Сәрбиназның әтисен җирләделәр. Фатихның үлемен хатыны авыр кичерде. Әллә шул ярамадымы, бала табу йортына барудан башка хастаханә күрмәгән Галия сулып китте һәм тиз өзелде. Йортның болай да мәшәкатьле чагы — туйга әзерләнгән вакытлар иде. Фатихның инде туйны көтеп ала алмаячагы мәгълүм булгач, никахны алга күчергәннәр, мулла чакыртып, әтидән фатиха сүзен әйттереп, яшьләрне кавыштырып куйганнар, әмма рәсми язылышу һәм туй мәҗелесе булмаган иде әле. Үләренә бер көнләп вакыт калгач, Фатих гаиләдәгеләрне сөендерде: аңсыз яткан җиреннән кинәт кенә торып утырды да берни дә булмагандай сөйләшә башлады. Уйнап-көлеп үткәннәрне искә алды, якыннары ул саташып урын өстендә яткан чагындагы хәлләрне әйтеп, узара көлештеләр. Барысына да авыр чак артта калган шикелле, гаилә башы бүтән урынга егылмас төсле тоелды. Табипларның, үлем карары чыгарып, Фатихны өч ай элек хастаханәдән кайтарулары онытылып торды, күңелләр могҗиза буласына ихлас ышана башлады. Фатихның күрше өйдә яшәүче апасы Сәлимә генә эшне аңлады: әҗәлнең соңгы сулыш алдыннан бәхилләшү мөмкинлеген генә бирүе бу. Өйгә инде күптән мәет исе сеңгән, кергән-чыкканнар ул исне сизәләр иде. Яман чир үңәченнән тотып алган Фатих исә кичен, берни булмагандай, бер чинаяк чәй эчте, ярты сынык ипи ашады да дөньялыкта ашыйсы ризыгы шуның белән төгәлләнүен аңлатып сузылып ятты. \t(дәвамы бар)",
    "description": "1995 елның җәендә Ташлыярда үлем күп булды. Әҗәл үзенә генә билгеле сәбәп белән әле бер ирне тотып ала, әле икенчесе яман чирдән тернәкләнә алмый иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/srbinaz-kaitu-hikiasene-dvamy-5b892541d8fe0200ae0cfdd0",
    "published_at": "2018-08-31",
    "views_count": 62,
    "views_till_end_count": 50,
    "sum_view_time_sec": 4366,
    "comments_count": 0,
    "slug": "srbinaz-kaitu-hikiasene-dvamy"
  },
  {
    "title": "Югалту (\"Кайту\"хикәясенең дәвамы)",
    "cover": "https://avatars.mds.yandex.net/get-zen_doc/61795/pub_5b8951b2163eff00ab6b074d_5b895228cebe0c00ab8c71d3/scale_1200",
    "body": "Төн уртасында Сәрбиназ Сәлимә апасының тәрәзәсен какты. Хатын ул кичне йокламый ятты, тәрәзәдә Сәрбиназ шәүләсе күренүгә үк, энесенең сулышы өзелгәнен аңлады. Фатихның каберенә өелгән кызыл балчыклар тыгызланып та өлгермәде, янәшәдә хатыны Галиягә ләхет алдылар. Галия үлгәннән соң, авылның йөзьяшәр карчыгы Маясма әби, аптырап, гаиләсендәгеләргә эндәште: «Сез барыгыз да үлеп беткәч, мин ялгызым нишләрмен икән?» — диде. Сорау бик мәзәк яңгыраса да, карчыкны аңлап була иде: авылда гел урта яшьтәгеләр кырыла, аның улы белән килене — быел җир куенына күчкәннәрнең яшьтәшләре, әҗәл исә адәм баласына аңлашылмаган ниндидер сәбәп белән сугыштан соң туып җиргә басканнарны сайлый быел. Әби исә тәнгә таза, зиһенгә нык һәм чын күңелдән үлем үзен онытты дип уйлый башлаган иде инде. Әҗәл туктарга җыенмас кебек, һаман да шул илле-алтмыш яшьләр тирәсендәгеләрне алып китеп торыр төсле тоелды. Шундый чаклар булды: атнасына ике кабер казылды. Бары тик ноябрь урталарында, җиргә эремәслек итеп кар яткан көннәрдә генә кискен борылыш булды. Ноябрьнең ялкау таңы теләр-теләмәс кенә сызылырга  җыенган бер сәгатьтә Ташлыярның күршесендәге Каенсарның мал табибы Хәйдәр атна бу сакалы кырылмаган йөзен ялт итеп чистартып кырды, хатыныннан якасы керләнмәгән чиста күлмәк сорап алды, пөхтә итеп киенде. Хатынының: «Гомер булмаганны болай көязләнеп кая җыендың әле?» — дигән соравына: «Ташлыярдан Газраилне алып менәм, җитәр инде анда күп йөрде», — дип бер генә җөмлә әйтте дә, толыбын киеп, дарулы сумкасын иңенә асып чыгып китте. Кичке сәгать алтылар тирәсендә Хәйдәрнең инде суынып беткән гәүдәсен ике авыл арасындагы карлы юлдан табып алдылар.\nАдәм балалары, тәкъдирләрендә язылган сәгать җиткәч, дөнья белән бәхилләшүдән туктамадылар. Ташлыярда да, Каенсарда да шомлы ул елдан соң вакыт-вакыт каберләр өстенә кызыл балчыклар өелеп торды. Туксан бишенче ел исә хәтерләргә Маясма карчыкның курку катыш борчылып әйткән сүзләре, мал табибы Хәйдәрнең кырыс җөмләсе белән кереп калды. Дөнья куып тупасланган күңелләр әисе белән әнисен озатканнан соң, Сәрбиназның кайгысын уртаклашкандай итеп, берничә тапкыр ашка җыелдылар да, үз мәшәкатьләренә кереп чумдылар. Болын кадәр өйдә ялгыз калган кыз ваемы берәүдә дә юк, һәркем үз гаме белән яшәвен дәвам итте. Сәрбиназ исә ул көннәрдә сулышы саен ут йотты. Туй вәгъдәсе биргән Бәхтияр вахта белән Себергә эшкә киткән җиреннән кайтып күренмәде. Югыйсә, инде загска гариза бирергә, туй көнен билгеләргә дә, хәсрәтләрне онытып, гаиләле тормышны башларга вакыт күптән җитте. Хәбәр көтеп зарыккан һәм ут йотып яшәгән Сәрбиназ, берничә атнаны хәвефле сагышта үткәрде. Өметләр өзелде дигәндә генә, көннәрдән бер көнне Сәрбиназның капкасы төбенә Бәхтиярның машинасы килеп туктады. Ап-ак «Волга»ны тәрәзәдән үк күреп, әллә каян танып алган иде: ашкынып тибә башлаган йөрәге җилкенгән хәлендә яшь хатын урамга атылды.",
    "description": "Төн уртасында Сәрбиназ Сәлимә апасының тәрәзәсен какты. Хатын ул кичне йокламый ятты, тәрәзәдә Сәрбиназ шәүләсе күренүгә үк, энесенең сулышы өзелгәнен аңлады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iugaltu-kaituhikiasene-dvamy-5b8951b2163eff00ab6b074d",
    "published_at": "2018-08-31",
    "views_count": 64,
    "views_till_end_count": 55,
    "sum_view_time_sec": 9204,
    "comments_count": 0,
    "slug": "iugaltu-kaituhikiasene-dvamy"
  },
  {
    "title": "\"Кайту\" хикәясенең дәвамы",
    "cover": "https://avatars.mds.yandex.net/get-zen_doc/198359/pub_5b896ea23d023700a98cf179_5b896ebce8215800aa630ed5/scale_1200",
    "body": "Машина ишеге бик авыр ачылды. Сөенечтән күзләрен яшь элпәсе каплаган Сәрбиназ башта шәйләми һәм аңышмый торды — тимер аттан төшүче Бәхтияр түгел, аның әтисе Гафур — Сәрбиназга каената булырга тиешле Балтач ире иде. Каената киленнең эчке хәләтен сүзсез дә аңлады. Башы аска иелде, хәсрәтле күзләрне яшь хатыннан яшерәсе килде, әмма барып ук чыкмады: хыянәтчел рәвештә бер тамчы яшь ирнең бите буйлап акрын гына агып төште.\n— Килен, — диде Гафур тавышын бар көченә ягымлы итәргә тырышып, — Бәхтияр югалды бит  әле безнең. Эшкә киткән җиреннән кайтмады.\nНи әйтергә дә белми тынсыз калган хатынның агарган йөзенә карап өстәп куясы итте:\n— Инде эзләүгә дә бирдек. Эш урыныннан кайту юлына чыгып киткән икән дә үзе… Күренмәде.\nСәрбиназ эчтә нәрсәнеңдер авырттырып өзелгәнен, башка шаулап кайнар  кан менгәнен тойды. Гафурга берни  дип тә эндәшә алмады. Йөрәк зур бәла булганын төшенде. Аякларның көче югалып, акрын гына җиргә чүкте. Каената ярдәм эзләп як-ягына каранды. Урам буш, тирә-юньдә беркем дә күренмәде.\nМедпункттагы кушеткада аңына килде ул. Күзләрен ачканда, өстенә иелгән авыл фельдшеры Миңсылуның кайгыртучан йөзен күрде. Фельдшер венадан укол энәсен тартып чыгарды да: «Я, кайттыңмы бу дөньяга?» — дип елмаеп җибәрде. Нәкъ шул минутта дөньяга киләчәк җан, үзе турында белдертеп, карында селкенеп куйды.",
    "description": "Машина ишеге бик авыр ачылды. Сөенечтән күзләрен яшь элпәсе каплаган Сәрбиназ башта шәйләми һәм аңышмый торды — тимер аттан төшүче Бәхтияр түгел, аның әтисе Гафур — Сәрбиназга каената булырга тиешле Балтач ире иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaitu-hikiasene-dvamy-5b896ea23d023700a98cf179",
    "published_at": "2018-08-31",
    "views_count": 106,
    "views_till_end_count": 92,
    "sum_view_time_sec": 5139,
    "comments_count": 0,
    "slug": "kaitu-hikiasene-dvamy"
  },
  {
    "title": "Хыянәт (\"Кайту\" хикәясенең дәвамы)",
    "cover": "https://avatars.mds.yandex.net/get-zen_doc/1362552/pub_5b8a2ccc409d2e00ada1b9e7_5b8a2d4443e52f00a9379de2/scale_1200",
    "body": "Тормыш дәвам итте. Син хәсрәтләнә дип кенә вакыйгалар агышын туктатмадылар. Бәхтиярдән һаман да бер хәбәр дә ишетелмәде. Тәкъдир белән килешми булмый дип, Сәрбиназ иртән, әти-әнисеннән калган сыерын савып, көн дә мәктәпкә эшкә йөрде. Карындагы йөк кенә көнннән-көн авырайды да, йөздәге элекке елмаю гына аны ташлап китте. Авылдашлар бәхетсез бу җанның бәласен төрлесе төрлечә кабул итте. Аңа теләктәшлек белдереп, кызганып караучы карашлар да җитәрлек булды. «Аласын алган да качкан моның егете», —  дип арттан гайбәт сөйләүчеләр дә табылды. Кара фантазияләр эшкә җигелде. Имештер, Бәхтияр баеп киткән, Урал ягында кайсыдыр бер шәһәрдә эш йөртә, инде өйләнгән икән дип сүз таратучылар чыкты. Ул авызларны беркем дә тыймады. Уз хыялларына үзләре ышанучыларның гайбәте кар йомарламы сыман үсте. Шунысы яхшы иде: Сәрбиназ үз итен ашаучыларны ишетмәде. Бары тик бер тапкыр, ишеге ярымачык калган директор кабинеты яныннан үткәндә, хезмәттәше Гөлүсәнең ярсулы сүзләрен ишетеп шаккатырга туры килде аңа. Алдагы көнне генә директор Рәүф абыйсының өстәленә декрет ялына китү өчен кирәкле кәгазьләрне кертеп салган иде. Күрәсең, Сәрбиназ укыткан сәгатьләрне бүлә башлаганнар да директор Гөлүсәне чакырткан.\n— Әллә шул уйнаштан бала табучы хатынны бала тапканнан соң кабат эшкә чыгарырга җыенасыңмы, Рәүф абый? — дигән сүзләрне ап-ачык ишетеп, Сәрбиназның сыны катты, йөрәге туктап калгандай булды. Аллаһ белә: беркайчан зина кылганы булмады кызның. Никахтан соң бары тик бер кич Бәхтияр белән булып калдылар, шул кичнең истәлеген йөртә карынында. Күрәсең, Гөлүсә аның урынынын тулысынча биләргә тели торгандыр. Мәктәптә хезмәт хаклары аз, сәгатьләр җитми иде. Сәрбиназ стенага куллары белән тотынып, көч-хәл белән кабинетына кереп ауды. Үзен кулга алырга кирәк икәнен аңлады ул, чөнки туачак бала өчен җаваплылык хисе барлыкка килгән — яшь кыз йөрәге ана йөрәгенә әверелеп бара иде. Һәрвакыт янда кайгыртучанлык күрсәткән булып йөргән Гөлүсәнең икейөзлелеге аны таң калдырды калдыруын. Ә бит дуслар иделәр, вузда бергә укыдылар, бер бүлмәдә яшәделәр… Соңыннан, гомернең еллары үткән саен, йөзләрдәге битлекнең тиз алышынуын тагын да кат-кат күрергә туры килде. Телләрдәге сүзләр белән калебләрдәге уйларның төрле булуына күнекте Сәрбиназ, адәм балаларының зәгыйфьлеген аңлады, аларны кичерергә өйрәнде.",
    "description": "Тормыш дәвам итте. Син хәсрәтләнә дип кенә вакыйгалар агышын туктатмадылар. Бәхтиярдән һаман да бер хәбәр дә ишетелмәде. Тәкъдир белән килешми булмый дип, Сәрбиназ иртән, әти-әнисеннән калган сыерын савып, көн дә мәктәпкә эшкә йөрде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/hyiant-kaitu-hikiasene-dvamy-5b8a2ccc409d2e00ada1b9e7",
    "published_at": "2018-09-01",
    "views_count": 82,
    "views_till_end_count": 74,
    "sum_view_time_sec": 7055,
    "comments_count": 0,
    "slug": "hyiant-kaitu-hikiasene-dvamy"
  },
  {
    "title": "Игътибар: яңалык!",
    "cover": "https://avatars.mds.yandex.net/get-zen_doc/1110951/pub_5b8a69104ed03b00aa5b8b1c_5b8a6948aee96400a9234b39/scale_1200",
    "body": "Яндекс Дзендагы Рәшит Фәтхрахманов каналы башка авторларны хезмәттәшлеккә чакыра: кыска күләмле әдәби әсәр (шигырь, хикәя) тәкъдим итеп, гонорар эшләү мөмкинлеге булдыра. Әсәрләргә таләпләр: сәнгатьчә эшләнеш, җәлеп итәрлек булу, имансызлык-оятсызлык пропагандаламау. Гонорар алу өчен әсәрнең каналда эленүе, авторның социаль челтәрдәге битендә  кимендә 300 лайк җыюы, лайклар саны каналдагы лайкларга да якынча туры килүе кирәк. Белешмәләр өчен авторга https://vk.com/id30453845 адресы буенча мөрәҗәгать итәргә мөмкин.\nСоциаль челтәрдәге үз битендә әсәрләрдән өзекләр элеп, 300 һәм аннан артыграк лайк җыючыларны шулай ук акчалата бүләк көтә.\nМаксат — татарча әдәби әсәрләрне интернет аша пропагандалау, авторларга ярдәм итү. Бу яңалыкка лайклар җыеп та бүләк алырга була.",
    "description": "Яндекс Дзендагы Рәшит Фәтхрахманов каналы башка авторларны хезмәттәшлеккә чакыра: кыска күләмле әдәби әсәр (шигырь, хикәя) тәкъдим итеп, гонорар эшләү мөмкинлеге булдыра.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/igtibar-iaalyk-5b8a69104ed03b00aa5b8b1c",
    "published_at": "2018-09-01",
    "views_count": 51,
    "views_till_end_count": 44,
    "sum_view_time_sec": 2675,
    "comments_count": 1,
    "slug": "igtibar-iaalyk"
  },
  {
    "title": "Бәхтиярне күрсәтмичә җанымны алма... (хикәянең дәвамы)",
    "cover": "https://avatars.mds.yandex.net/get-zen_doc/30229/pub_5b8a79b6d8fe0200ae0d0a2c_5b8a79d4cebe0c00ab8c7b19/scale_1200",
    "body": "Көн артыннан көн тагылып килде. Бала табар чак тиз җитте. «Бала табу йортына кем илтәр, аннан кем алып кайтыр?» — дигән уйлар башка тынгылык бирмәде. Бәхтияр исеме йөрәктә көнгә мең кат, миллион кат төрләнде. Исән булса, Сәрбиназның тарту көче егетне әллә кайлардан тартып кайтарырлык булып тоелды. Күңелгә вәсвәсә артыннан вәсвәсә килде. Әллә, чынлап та, егет аны ошатмыйча ташладымы, эз яшерү түгелме дигән фикерләр кайнады. Әллә берәр җирдә үтереп ыргыттылармы дигән куркыныч уйлар да туктаусыз бөтерелделәр.\nТөннәрең берсендә Сәрбиназ вакыт җиткәнен аңлады. Исәпләүләр буенча да бәбинең дөньяга чыгар вакыты тулган иде. Чын тулгак башланып, билдән авырту тотып алды. Ыңгырашып караватында торып утырды да хатын, кыйбла якка таба борылып, бөтен йөрәгеннән чыккаен «аһ» белән Аллаһы Тәгаләгә эндәште: «Раббым, — диде, — исән булса, Бәхтиярны минем янга кайтарып күрсәтимичә, җанымны алма!». Аннан торып авыр гына киенде дә, алдан әзерләнгән төенчекне кулына тотып, күршедәге Сәлимә апасының ишеген какты.\nБерне көткән иде —  дөньяга берьюлы ике җан килде. Берсе — малай, берсе кыз булган ике нарсыйны шәфкать туташы күкрәгенә китереп салгач, ана назы уянган яшь хатынны сөенеч тойгысы белән ачы көенеч хисе бергә биләделәр. Хисләрнең беренчесе өстенлек алды: хатын назлы итеп елмаеп җибәрде, күкрәгеннән сулышы җиңел булып чыга башлады. Бары тик палатага чыгарып салгач кына, мул булып күздән яшь акты. Дөньяга таң яралып килә, тәрәзәдән акрын гына яктылык керә башлаган. Яктылык белән бергә күңелдә өмет хисе дә уянды, Бәхтияр исәндер, сабыйларны өйгә алып кайтыр көн җиткәнче, килеп тә җитәр шикелле тоелды. Шул уйга суга батучы саламга тотынган төсле тотынды ул. Юанычлы уйдан башка яшәү авыр, күтәрә алмаслык авыр иде.",
    "description": "Көн артыннан көн тагылып килде. Бала табар чак тиз җитте. «Бала табу йортына кем илтәр, аннан кем алып кайтыр?» — дигән уйлар башка тынгылык бирмәде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bhtiiarne-krstmich-anymny-alma-hikiane-dvamy-5b8a79b6d8fe0200ae0d0a2c",
    "published_at": "2018-09-01",
    "views_count": 65,
    "views_till_end_count": 63,
    "sum_view_time_sec": 6409,
    "comments_count": 0,
    "slug": "bhtiiarne-krstmich-anymny-alma-hikiane-dvamy"
  },
  {
    "title": "Каенана белән каената (хикәянең дәвамы)",
    "cover": "https://avatars.mds.yandex.net/get-zen_doc/30884/pub_5b8abdc543e52f00a937a41b_5b8abdfcbe15b400aed1aca3/scale_1200",
    "body": "Бала табу йортында көннәр тиз узды. Өйгә кайтыр көн якынлашкан саен, Сәрбиназның йөрәге елады. Ул күрә иде: башкаларны чәчәкләр һәм бүләкләр күтәреп алырга киләләр дә, машинага утыртып алып кайтып китәләр. Ул ничек кайтыр? Шәфкать туташларына бирергә дигән тыйнак бүләген Сәлимә апасына алдан ук биреп куйган иде куюын. Әтисенең апасы көн дә янына килде, аның белән кәгазьгә язып кына аралаштылар. Иртәгә өйгә дигән көнне үзен чыгарачаклары турында язды да мендәр читен тешләп кайнар яшь түкте Сәрбиназ. Иртәгесен тәрәзәдән бала табу йорты ишегалдында таныш ак «Волга»ны күреп, йөрәге урыныннан купты. Әллә Бәхтияр кайтканмы?! Аллаһы Тәгалә, яшь хатынның елап-ялварып кылган догаларын кабул итеп, бүген аны бәхет белән бүләкләргә булганмы?!\nБәбиләрне алып кайтырга дип, йортка килен төшерми генә каената белән каенанага әверелгән Гафур белән Нәфисә килгәннәр икән. Сәрбиназ, тагын аякларында көч югалганын тоеп, машинага утырырга ашыкты. Бу юлы үзен кулда тота алды ул, бары тик йөрәк әрни иде… аһ, әрни иде! Машина Балтач чатына борылгач, башта югалып калды. «Кызым, — диде йомшак кына итеп Нәфисә, — Бәхтиярнең сине килен итеп төшерергә дип, махсус алган машинасы бу. Үзебезгә кайтабыз». Сәрбиназ эндәшмәде. Хыянәтчел төстә күздән яшьләр генә актылар да актылар. Хәер, руль тоткан Гафурның да кул арты белән йөзен еш сөрткәне күренде.",
    "description": "Бала табу йортында көннәр тиз узды. Өйгә кайтыр көн якынлашкан саен, Сәрбиназның йөрәге елады. Ул күрә иде: башкаларны чәчәкләр һәм бүләкләр күтәреп алырга киләләр дә, машинага утыртып алып кайтып китәләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaenana-beln-kaenata-hikiane-dvamy-5b8abdc543e52f00a937a41b",
    "published_at": "2018-09-01",
    "views_count": 72,
    "views_till_end_count": 67,
    "sum_view_time_sec": 4100,
    "comments_count": 0,
    "slug": "kaenana-beln-kaenata-hikiane-dvamy"
  },
  {
    "title": "Гарәфә тавында (хикәянең дәвамы)",
    "cover": "https://avatars.mds.yandex.net/get-zen_doc/16074/pub_5b8b7cca6d19d800ae968167_5b8b7cf808fc4100aaa481bd/scale_1200",
    "body": "2017 елның көзендә Гарәфә тау янәдән бөтен дөньядан хаҗиларны үз итәгенә җыйды. Рәхмәт тавын, умарта күче саргандай, ак ихрамга кергән ирләр сарып алган иде. Россиялеләргә бирелгән махсус урында шималь1 яктан  килгән меңләгән хаҗи эссе Мәккә кояш астында чатырларга урнашты. Ирләр һәм хатын-кызлар Аллаһы Тәгаләгә ялварып кыйблага карап бастылар. Бер мизгелгә дә өзелмичә миллионлаган авыздан пышылдап дога сүзләре чыкты. Нинди генә язмышлар юк монда! Уралдан килгән Борис Неизвестный да шуларның берсе бит. Борисның үз мәшәкате, йөрәгендә йөрткән татлы үз хыялы бар. Аллаһтан үзен кичерүне сорап, җәһәннәмнән саклавын, җәннәттән мәхрүм итмәвен үтенгәч, шул теләге белән дә уртаклашты. Юк, Раббысыннан дөнья малы да, бер мизгеллек ләззәтләр дә теләмәде ул. Алтын куллы бу ир дөнья малын җитәрлек тапты: үз йортын төзеде, дөнья буйлап сәяхәт кылырлык акча эшләде. Быел, ниһаять, изге җирләргә аяк басты. Хаҗ сәфәренә күптән ниятләгән иде, инде фарыз гамәлнең югары ноктасына — Гарәфә көненә килеп җитте. Гарәфәдә кылынган ихлас догалар кире кайтарылмый дип, Борис үзенең бер догасына бу дөньяда ук җавап көтте. «Раббым, — диде ул бөтен кальбе белән Галәмнәр хуҗасына юнәлеп, — шөкер мине малсыз итмәдең, аяк-кулларым да таза-сау, бу дөньяның иң зур нигьмәтен — иман байлыгын да бирдең миңа. Инде югалган хәтеремне үземә кайтар: кем икәнемне белдер. Онытылган гөнаһларымнан тәүбә итәргә, хаталарымны төзәтергә насыйп ит». Кояш баюга таба якынлашканчы, тәүбә-истигфар артыннан шушы сүзләрне мең кат кабатлады. Мәккәнең кызу кояшы биек тау артына төшеп югалырга җыенганда, Борис, госел коенырга дип, юыну урынына юнәлде. Чатырлар артына чыгуга, кыйблага карап догада кулларын күтәргән йөзләгән хатыннан торган төркемгә юлыкты. Күңел нечкәрде, күзләрдән яшь килде.\n1Шималь \t- төньяк",
    "description": "2017 елның көзендә Гарәфә тау янәдән бөтен дөньядан хаҗиларны үз итәгенә җыйды. Рәхмәт тавын, умарта күче саргандай, ак ихрамга кергән ирләр сарып алган иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/garf-tavynda-hikiane-dvamy-5b8b7cca6d19d800ae968167",
    "published_at": "2018-09-02",
    "views_count": 57,
    "views_till_end_count": 53,
    "sum_view_time_sec": 5508,
    "comments_count": 0,
    "slug": "garf-tavynda-hikiane-dvamy"
  },
  {
    "title": "Бәхтияр (хикәянең дәвамы)",
    "cover": "https://avatars.mds.yandex.net/get-zen_doc/242954/pub_5b8beff2e3cd4f00aad65990_5b8bf06fd8fe0200ae0d1728/scale_1200",
    "body": "Мөздәлифәдә эссе җиргә тәгәрәшкән хаҗилар изрәп йоклаганда, Борисның күзенә йокы эленмәде. Иртәнге якта авыр көн көтелүе  мәгълүм булса да, тәненә ял бирә алмады. Бары тик таң алдыннан ярты сәгатьлек кыска йокыга талды. Шунда гаҗәеп төш күрде Борис. Яланаяклы балачак икән, имеш. Ул Казаннан кайтып килүче әнисен каршы алырга автобус тукталышына йөгерә. Аяклары җиргә тими дә диярлек. Менә очып диярлек, әнисенең кочагына килеп керде. Ана улын кысып кочаклады да, башыннан сыйпап: «Улым, бүтән бер дә онытма: исемең — Бәхтияр синең», — диде һәм улының кулына бизәкле матур туп тоттырды. Күзләр шул минутта ачылдылар, колакта әнисенең сүзләре чыңлап тора иде. Акрынлап тормышның үткән мизгелләре хәтердә яңара башлады.  Менә ул — Казан авиация иниститутын тәмалган яшь инженер — вахта белән Себергә барып нефть чыгару җиһазларын көйләп йөри. Соңгы вахтадан, поездга утырып Екатеринбургка кайтканда, вагонда сугыш чыкты. Юлда еш йөреп, Уралга кадәр поезд вагонындагы исерекләр туена ияләшкән иде Бәхтияр. Гадәттә бернигә дә игътибар итми үз сәндерәңдә йоклап ятсаң, сиңа кагылмый алар. Соңгы тапкыр кайтуда, яшь бер кызны үзенә бәйләнгән исеректән аралап аласы итте. Кыз бик инәлеп ярдәм сорый иде, Бәхтияр түзмәде: кызга сузылган кулдан тотты. Оятсыз кулның иясе ялгыз түгел иде, әшнәләре ярдәмгә тиз килеп җиттеләр. Башына төшкән тукмаклардан аңын югалтып егылган егеткә ярдәм күрсәтергә теләүче дә табылмады. Поезд Екатернинбург вокзалына туктаганда, Бәхтияр хәтерен югалткан, кем икәнен оныткан, кесәдә документлар да, акча да юк иде. Вокзалда каңгырып ярты көн йөрде ул. Аптырагач, милициягә мөрәҗәгать итеп карады. Милиция бүлекчәсендә сорау алдылар, фотога төшерделәр, ун бармакны да буяуга манып бастырдылар да: «Надо меньше пить», — дип чыгарып җибәрделәр. Егет аракы эчкәне бармы, юкмы икәнен белми иде. Һәрхәлдә аракылы витриналар аны үзенә тартмады. Хәер, кесәдә җилләр уйнаганда, исерткеч турында түгел, бер кабымлык икмәк турында хыялланасың икән ул. Бик ашыйсы килгәч, сукбайлар белән чүплектә дә актарынырга туры килде аңа. Михнәт чигеп, шәһәрдә өч-дүрт көн йөрелде. Шәһәр читендәге бистәләрнең берсендә агачтан җиһазлар ясау цехы янына килеп чыкканчы, тормыштан өмет өзелгән, егылып үләсе генә килә башлаган иде инде. Цех койма белән әйләндереп алынмаган, ике эшче станоклар янына такта ташый иде. Хәтерсез егет ярдәм сорап шуларга мөрәҗәгать итеп карарга теләде. Соңгы көннәрдә кемнәр генә бусагадан кумады да, кемнәр генә мыскыллап көлмәде аннан. Көтмәгәндә цех янына өр-яңа «Тойота» килеп туктады. Машинадан чалымнары Азия кешесенә охшаган бер ир төште һәм эшчеләр белән ярым аңлаешлы телдә сөйләшә башлады. Киемнәре керләнгән, яңагын сакал баса башлаган егеткә машина хуҗасы болай да игътибар итеп өлгергән иде инде. Сөйләмнәрендә җанга якын авазлар ишетеп, Бәхтияр ниндидер бер тартылу белән аларга якынайды да татарчалап: «Кардәш, бер сынык булса да ипи бир, бик ашыйсым килә», — диде һәм оялып башын аска иде. Машина хуҗасы аңа сынап, текәлеп карады. Егетнең бомж түгел икәнлеге аңлашыла, чөнки чыраенда ниндидер затлы чалымнар бетеп үк җитмәгән. Аннан соң киемнәре дә әле күптән түгел генә аның юньле эш белән шөгыльләнүен искәртәләр. Таушалган булса да, киемнәр яшь тәнгә ятып торалар, сукбайлар болай киенми. Берсе татарча, берсе үзбәкчә әйтешә торгач аңлаштылар: егет вакытлыча шушында тамак ялына эшләп торачак. Аннан күз күрер.  Фәрхәд (цех хуҗасының исеме шундый иде) — дөньяны күп күргән кеше, аңлады: сукбай егет, чынлап та, бәлагә тарыган. Күңелнең ниндидер бер почмагы икмәк сорап башын иеп торган оялчан егетне үз итте. Йөзе әлегә таушалмаган, күптән кырынмаган булса да, мөлаемлыгын югалтмаган.",
    "description": "Мөздәлифәдә эссе җиргә тәгәрәшкән хаҗилар изрәп йоклаганда, Борисның күзенә йокы эленмәде. Иртәнге якта авыр көн көтелүе  мәгълүм булса да, тәненә ял бирә алмады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bhtiiar-hikiane-dvamy-5b8beff2e3cd4f00aad65990",
    "published_at": "2018-09-02",
    "views_count": 67,
    "views_till_end_count": 56,
    "sum_view_time_sec": 9612,
    "comments_count": 0,
    "slug": "bhtiiar-hikiane-dvamy"
  },
  {
    "title": "Тормыш дәвам итә (хикәянең дәвамы)",
    "cover": "https://avatars.mds.yandex.net/get-zen_doc/29317/pub_5b8cdb9eb4775b00a9764511_5b8cdc0d4ed03b00aa5ba0c1/scale_1200",
    "body": "Эшне яратып, ихлас бирелеп тотынды Бәхтияр. Берничә атна эшләүгә, үзен чын оста итеп күрсәтте. Үзбәк Фәрхәд цехына, ул килүгә, бәрәкәт иңде: шәһәрнең төрле почмакларыннан заказлар ява башлады. Бәхтияр тырышлыгы белән затлы мебель ясарга өйрәнделәр, яңа җиһазлар кайтарттылар. Эшләр тауга күтәрелгән саен, Фәрхәд бер нәрсә турында ешрак уйланды: егеткә документлар юнәлтмәсәң, эш харап. Урта Азиядән килгәннәрне болай да гел тикшереп кенә торалар. Табышның байтак өлеше ментларга ришвәт бирүгә китә, «түбә» булырга теләүчеләр погонлылардан башка да җитәрлек. Көндәшләрнең бизнесны тартып алырга омтылулары да сер түгел. Хәтерсез егетне озак бикләп асрау мөмкинлеге юк. Фәрхәд, уйлады-уйлады да, үткәнен югалткан егетне таныш яһүд табибы Назар Наумовичка күрсәтеп карарга булды.  Назар Наумович Ташкентта болганчык чор башлангач, Екатертинбурга күчеп, Россия гражданлыгын алып калган яһүдләрдән иде. Үзбәкчә дә бик яхшы сөйләшүче бу карт белән Фәрхәдләр гаиләсе Ташкентта ук әшнә булып яшәде. Россиягә күчеп бизнес ясаганда да хәйләкәр яһүднең ярдәме аз тимәде. Бәхтиярне клиникаларга йөртеп мәшәкатьләнмәделәр. Фәрхәднең шәһәр читендәге затлы коттеджында өстәл артында тирләп чәй эчтеләр. Назар Наумович, күзлеген маңгайга күтәреп куеп, хәтерсез егетне тыңлап карады, сораулар бирде. Егетне озатып икәүдән-икәү калгач кына: «Мәскәүдә дәвалап карарга мөмкин. Тик файдасы булуына өмет аз, — диде. Аннан хәйләкәр елмаеп: «Кара әле, Фәрхәд. Алтын йомырка сала торган тавыктан котылу нигә кирәк сиңа? Егет таза-сау, эшкә яраклы. Иң яхшысы: психиатрия институтыннан егетнең хәтерен югалтуы турында белешмә алабыз да, яңа документлар тутыртабыз». \tНазар Наумович әйтте дә, сүзендә дә торды. Ике айдан Бәхтиярның Сербский исемендәге психиатрия инстиутында дәваланып та савыга алмавы турында белешмә кулга керде. Аннан аңа Борис Неизвестный исеменә яңа паспорт әзерләделәр, тора-бара хәтта төзүче-инженер дипломына да ия булды. Барысы өчен дә акча кирәк булды, билгеле. Соңыннан үзенә тоткан акчаларны Бәхтияр меңе белән кайтарды. Уралда яһүд Назарның Борис Неизвестный исеменә теркәлгән төзелеш фирмасы барлыкка килде. Чын хуҗа булмаса да, Борис эшне уңышлы йөртте, фирма табышка эшләде. Бәхтиярга үз тормышын корырлык мал түләнә иде: тормыштан зарланмады. Татьяна исемле кызга өйләнде, йортлы-җирле булды. Тормышы түгәрәк булса да, егет үткәннәрен эзләүдән тукталмады.",
    "description": "Эшне яратып, ихлас бирелеп тотынды Бәхтияр. Берничә атна эшләүгә, үзен чын оста итеп күрсәтте. Үзбәк Фәрхәд цехына, ул килүгә, бәрәкәт иңде: шәһәрнең төрле почмакларыннан заказлар ява башлады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tormysh-dvam-it-hikiane-dvamy-5b8cdb9eb4775b00a9764511",
    "published_at": "2018-09-03",
    "views_count": 55,
    "views_till_end_count": 46,
    "sum_view_time_sec": 6779,
    "comments_count": 0,
    "slug": "tormysh-dvam-it-hikiane-dvamy"
  },
  {
    "title": "Казанга таба (хикәянең дәвамы)",
    "cover": "https://avatars.mds.yandex.net/get-zen_doc/1362956/pub_5b8d6134be15b400aed1c71c_5b8d6173ff3b8f00aadcc79a/scale_1200",
    "body": "Көннәрдән бер көнне аңа Әҗегол исемле татар авылына барып чыгарга туры килде. Җомга намазына азан яңгырагач, күңеле нечкәреп, мәчеткә таба тартылды. Шунда күңелгә әллә ни генә булды. Йөрәкнең әллә кайсы гына бер почмагында: «Син мөселман баласы...» дигән эчке тавыш яңгырады. Икенче бер фикер бу тавышка каршы килеп, мәчеткә таба адымны авырайта: «Әле син яшь, өлгерерсең», — дип аякларны читкә борырга өнди иде. Шунда гөселсез, тәһәрәтсез килеш кереп, идәнгә тезләнде дә җомга вәгазен тыңлады Бәхтияр. Имам шәһәдәт кәлимәсе, аның әһәмияте турында сөйләде. «Ләә иләһә иллаллаһ», — дип кабатлады күңелдән генә яшь ир һәм шунда күңеле тулып, никтер күзләрдән яшь ага башлады. Имамның: «Бу сүзгә хыянәт итәргә ярамый, бер Аллаһка гына гыйбадәт кылучылардан булыгыз», — дигән сүзләре калебкә кереп урнашты. Шәһәргә кайткач, үзбәк Фәрхәдкә барып, намазга өйрәнде, ураза тота башлады, малыннан зәкәт чыгарырга күнекте. Мал җитәрлек иде, чират хаҗ кылуга килеп җитте. Тәвәккәлләп, зур өметләр белән, менә ниһаять, Мәккә җиренә аяк басты хәтерсез ир. Татьяна автомобиль авариясенә эләгеп вафат булгач, Екатеринбургтагы тормышка инде аны берни дә бәйләми диярлек иде. Балалары булмады, никтер моңа омтылмадылар да шикелле. Борис Неизвестный булып каласы килми, йөрәк һаман да үткәннәрне эзли иде. Мөздәлифәдәге төш җанны айкап чыгарды. Йөрәктә Сәрбиназ исеме яңгырый башлады.\nКәгъбатуллага килеп, саубуллашу тәвафын тәмамлаган мизгелдә, Бәхтиярнең хәтере тәмам ачылып беткән, алдагы көннәргә максат билгеләнгән иде. Ул утырган очкыч Мәскәүгә килеп төшүгә, Казанга билет юнәтте дә, туган якка очты ашкынган күңел.",
    "description": "Көннәрдән бер көнне аңа Әҗегол исемле татар авылына барып чыгарга туры килде. Җомга намазына азан яңгырагач, күңеле нечкәреп, мәчеткә таба тартылды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kazanga-taba-hikiane-dvamy-5b8d6134be15b400aed1c71c",
    "published_at": "2018-09-03",
    "views_count": 65,
    "views_till_end_count": 56,
    "sum_view_time_sec": 3939,
    "comments_count": 0,
    "slug": "kazanga-taba-hikiane-dvamy"
  },
  {
    "title": "Туган як (хикәянең дәвамы)",
    "cover": "https://avatars.mds.yandex.net/get-zen_doc/1101166/pub_5b8e7c865102dd00aaed8cab_5b8e7cbe163eff00ab6b39ab/scale_1200",
    "body": "Җанга якын Казан үзгәргән, матурайган икән! Аэропорттан такси яллап, Компрессорлар тукталышына ашыкты. Арчага кайтучы юлаучы машинаны озак көтәсе булмады. Балтачтан да алда Ташлыярга сугылырга дигән ният нык иде. Кайларда икәнсең син хәзер, Сәрбиназ! Бәхтияргә үпкәләдеңме, аңа рәнҗеп үтмәдеме гомерең? Чит ил джибының руленә тотынган шофер Бәхтияргә ник болай сәер итеп карап куя соң әле?\n— Кай яклардан кайтып килеш, дус кеше?\nМашина хуҗасы түзмәде, шундый сорау бирәсе итте.\n— Ерактан, — диде Бәхтияр. — Уралдан мин. Егерме ике ел элек Себергә эшкә дип шушы юлдан чыгып киткән идем. Кайтып килеш менә...\nЧит ил машинасы аздан гына юл кырыена очмады. Шофер кисәк тормозга басып туктап калды да, моторны сүндереп, Бәхтияргә таба борылды.\n— Әйтәм аны таныш күренәсең, Бәхтияр. Асыл хатыныңны ташлап, кайларда йөрдең, егет?\nКүзләр күзгә текәлеп каттылар. Бәхтияр баш миендә актарынды. Кем булыр бу, аңа исеме белән эндәшкән чал чәчле ир? Кисәк зиһен яктырып киткәндәй булды. Зөлфәт түгелме? Шул ич. Ташлыярның укытучы егет Зөлфәт белән студент чакта танышканнар иде алар. Бер бүлмәдәге авылдаш кызлар янына йөрделәр. Бер үк елда өйләнергә дип ният кылганнар иде. Бәхтиярның язмышы менә шулай катлаулы, юллары сикәлтәле булып чыкты. Ике ир, шаккатып, бер-берсенең җилкәсеннән кактылар, бер-берсен кочакларына кыстылар.",
    "description": "Җанга якын Казан үзгәргән, матурайган икән! Аэропорттан такси яллап, Компрессорлар тукталышына ашыкты. Арчага кайтучы юлаучы машинаны озак көтәсе булмады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tugan-iak-hikiane-dvamy-5b8e7c865102dd00aaed8cab",
    "published_at": "2018-09-04",
    "views_count": 72,
    "views_till_end_count": 63,
    "sum_view_time_sec": 6542,
    "comments_count": 0,
    "slug": "tugan-iak-hikiane-dvamy"
  },
  {
    "title": "Күрешү (хикәянең ахыры)",
    "cover": "https://avatars.mds.yandex.net/get-zen_doc/135437/pub_5b8f87c6052b1e00aabf6843_5b8f87fa68824800aab5e6b6/scale_1200",
    "body": "Сөйләшеп сүзләр бетмәде. Бәхтияр кыскача гына тәкъдирдә сызылган үз юлы турында сөйләп бирде.\n— Нинди хатының ялгыз яшәде… Хатыным Гөлүсә үлгәннән соң, Сәрбиназ янына килдем мин. «Икебезнең ике бала, бер гаилә булып яшик», — дидем. «Син кире кага торган егет түгел, Зөлфәт. Тик ачуланма яме, Бәхтиярнең үлгән хәбәрен ишетмәгән көе, бүтән белән гаилә кора алмыйм мин. Йөрәгем сизә, кайдадыр адашып йөри күк ул. Әнә-менә кайтып килер төсле», — дип җавап бирде. Әтиең дә, әниең дә вафат булгач, Балтачтан Ташлыярга кайтып төпләнде. Ялгызы ике бала үстерде, читтәге берәүгә дә борылып та карамады. Кызыгучылар бер мин генә булмадым бугай.\nЗөлфәт сөйләгән һәр сүз Бәхтияр өчен олы яңалык иде. Зөлфәт Ташлыяр мәктәбендә директор икән, Сәрбиназ — укытучы.\n— Тик бүген барыбер хатыныңны күрә алмассың әле. Улың белән кызыңны да. Җыйнаулашып хаҗга киттеләр, кайтып җитмәделәр әлегә. Сәлимә апа исән, шуннан белешерсең барысын да.\nДимәк, бер юлдан йөргәннәр дә, аймыл булып, Бәхтияр алданрак кайтып җиткән икән.\nЗөлфәтнең машинасы таныш йорт  янына килеп туктады. Фатих абыйның йорты калай түбәле икән хәзер. Кызыл кирпечтән эшләнгән янкормасы да бар. Капкасы-ишеге бикле йорт янында аз гына моңаеп торды да күршегә — Сәлимә апага атлады югалып йөргән ир.\n— Иртәгә төнге сәгать икедә Казанга кайтып җитәргә тиешләр, — диде Сәлимә апа, яшьле күзләрен сөртеп. Аның һәр ымында-карашында «Һай, көттердең дә соң, Бәхтияр!» дигән мәгънә ярылып ята иде. Бәхтияр түзмәде, үткән тарихларны тыңлый-тыңлый суынган чәен эчте дә яңадан Казанга карап юлга кузгалды. Көн инде кичкә авышып бара, төнге сәгать икедә төшүче очкычка өлгерү өчен ашыгырга кирәк иде.\nСәрбиназ улы белән кызыннан чак кына арткарак калып, юлдаш хатыннарның берсе белән сөйләшеп бара иде. Бөтен терминалны яңгыраткан үз исемен ишеткәндә, артка чиккән кызының сумкасына килеп терәлде. Бер мизгелгә генә никтер күзләрне томан каплаган төсле булды. Томан ачылганда, үзләренә таба атылган чал чәчле ир сурәте пәйда булып, акрынлап зурайган шикелле тоелды. Барысы да кинодагы кебек иде. Әллә төшме шунда бу! Секундлар ай кебек сузылып ага башлады. Аннан кинәт кенә барысы да үз урынына кайтты. Кайтаваз бирерлек көчле булып, аэропорт түшәменә кадәр: «Бәхтияр!» дигән үзәк өзгеч тавыш яңгырады һәм хатын никахлы иренең кочагына ауды.",
    "description": "Сөйләшеп сүзләр бетмәде. Бәхтияр кыскача гына тәкъдирдә сызылган үз юлы турында сөйләп бирде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kresh-hikiane-ahyry-5b8f87c6052b1e00aabf6843",
    "published_at": "2018-09-05",
    "views_count": 80,
    "views_till_end_count": 68,
    "sum_view_time_sec": 8719,
    "comments_count": 1,
    "slug": "kresh-hikiane-ahyry"
  },
  {
    "title": "Галәм коды",
    "cover": "https://avatars.mds.yandex.net/get-zen_doc/1040957/pub_5b911c578f916100a9fce248_5b911d738f916100a9fce255/scale_1200",
    "body": "(Назгөл)\nБыелгы җәй җиләкле килде. Назгөл инде ничәнче көн җир җиләге җыеп кинәнә. Җиләк сутыннан куллары кып-кызыл булып бетә, күз ачып йомганчы ук булмаса да, чиләк тиз тула. Уразада булганлыктан, татлы җир җиләген авызга кабасы түгел, кичен ахшам вакыты кергәч кенә, авыз ачканда, тел өстендә эреп бетеп, бөтен тәнгә ләззәт булып тарала торган тәмнән изрисе, күзләрне йомып, «аһ» итәсе, онытылып торасы. Ярата да соң Назгөл шул җиләк белән авыз ачкан мизгелләрне!\nБүген ире Хәйрәт авылдан өч-дүрт чакрымдагы җиләкле тауга алып килде. Югыйсә, башка көннәрне Назгөл кешегә ялынып тормый, җәяүләп кенә авыл читенә чыга һәм чиләген мөлдерәмә тутырып кайта иде. Кичә Хәйрәт шәһәрдән кайтып төште дә яланга машина белән  барасы иттеләр. Яшь ир җиләк җыеп мавыкмый, аның үз эше, үз тәме: әллә никадәр электрон җиһазлар төяп килеп, тау итәгендә шулар белән кайнаша. Яшь галим ул — программачы, саннар-кодлар белән мәшәкатьләнә. Ниндидер бер фәнни эшме, күз күрмәгән, колак ишетмәгәни ачышмы шунда җан атып мавыкканы. Ирдән уңды Назгөл, әле очрашканнарына-кавышканнарына кайчан гына, Аланлы авылы егете җанның яртысына әверелде дә куйды. Болай торуын шәһәрдә торалар алар, шәһәр читендәге котдежлары, кечкенә генә бакчалары да бар. Язын Назгөл шул бакчага чәчәкләр утыртты, ул килгәнче үк утыртылган алмагачлар шау чәчәк атты. Хәзер инде ботаклар алмадан сыгылып тора. Ире турында уйлагач, йөрәккә назлы бер рәхәтлек тулып, Назгөл ыңгырашып куйды: «Я Раббым, хәерлегә булсын бу бәхетем минем», — дип тәкъдиренә шөкер итте. Ярата шул ул Хәйрәтен, җаны-тәне белән бирелеп, ашкынып-омтылып ярата. Өч-дүрт көн ирсез авылда яшәгән кыска гына вакытта ук, шул түгәрәк каратут йөзле, чем кара чәчле ир затын үләрдәй булып сагынып бетте. Моңарчы Хәйрәтсез ничек яшәлгән, моны хәзер Назгөл аңлый да, аңлата да алмый. Таныш-белеш Назгөлне бер күрүдә үк Хәйрәткә охшатты: «Тиң килгәннәр дә тиң килгәннәр», — диештеләр, Назгөл куркып бетте, күз генә тидермәсеннәр, Раббым, дип ире белән очраштырган тәкъдиренең хуҗасына ялварды. Чынлап та тулган айдай йөзле, кыйгач кашлы, елмайганда битендә мәхәббәт чокырлары барлыкка килә торган Ык сылуы үзенең иренә суйган да каплаган диярлек охшаш иде. Ирле-хатынлы икәннәрен белмәсәң, бертуган игезәкләр дип уйларсың, валлаһи. Шулай да аларның тышкы кыяфәтләрендә бер-берсеннән кискен аера торган бер сыйфат бар: ир чүл гарәбе кебек каратут йөзле булса, хатын ап-ак тәнле иде. Әмма бу контраст аларны каршы куймый, ничектер бербөтен итә, ир дә, хатын да бер-берсенә яралганнарын йөрәкләре белән тоеп, чын гыйшык утында яналар, шул сөюнең гомерлеккә булуын телиләр иде. Назгөл, тезләнеп җиләк җыйганда, шуларны уйлады, вакыт-вакыт мәхәббәт тулы карашын иренә төби, аны күзләре белән иркәли иде. Ир исә нык мавыккан, мониторга кереп китәрдәй булып, ноутбокта нәрсәдер исәпли-яза.",
    "description": "(Назгөл)",
    "lang": "tt",
    "link": "https://zen.yandex.ru/media/id/5b81707d5d36b000af9e8529/-galm-kody--5b911c578f916100a9fce248",
    "published_at": "2018-09-06",
    "views_count": 74,
    "views_till_end_count": 59,
    "sum_view_time_sec": 5444,
    "comments_count": 2,
    "slug": "-galm-kody-"
  },
  {
    "title": "Югалу (әсәрнең дәвамы)",
    "cover": "https://avatars.mds.yandex.net/get-zen_doc/236854/pub_5b921ab267918d00aa708bbb_5b921af004327700ab9a5a39/scale_1200",
    "body": "Эре бер җиләк тәлгәшен иелеп өзеп алам дигәндә генә, хатын карынында моңарчы таныш булмаган ниндидер хәрәкәт сизде. Бу хәрәкәтне ул күптән көтә иде, шулай булса да, кинәтлектән сискәнеп китте. Бу ул иде — дөньяга туачак яңа җан үзе турында хәбәр биреп ята. Яшь хатынның күңелендә сөенече тулып ташыды, иренең якында гына булуы сөенечне икеләтә арттыра, шатлыгын бүлешәсе-уртаклашасы килеп, күңеле канат кага башлады. Назгөл, торып, иренә таба атлады, җиләк тулар-тулмас чиләге онытылды. Хәйрат исә кулына пеленгатор сымак бер җиһаз тотып (Назгөлнең пеленгаторны сугыш турындагы иске киноларда күргәне бар иде), тау итәгендәге сукмактан сак кына каядыр атлап бара. «Хәйрат!» — дип кычкырасы килде хатынның, тик шатлыклы хәбәрне ирнең янына ук барып әйтергә дигән карарга килеп, кызу адымнар белән сөеклесе янына ашыкты. Менә хәзер көтелмәгән сюрприз ясый ул иренә, шунда ук әйтми, башта тегесен-монысын сөйләшкән шикелле итеп торына, аннан серле генә итеп колагына пышылдый.\nСюрприз чынлап та көтелмәгәнчә килеп чыкты. Мондый хәлне төштә генә күреп була торгандыр: сак кына адымнар белән тау итәгендәге сукмактан барган ир көтмәгәндә эрегән шикелле күздән юк булды. Назгөл башта үз күзләренә үзе ышанмады, аннан соң үзен чынлап та төштә дип уйлады, әмма тирә-юнь артык чын иде. Әнә үләндә чикерткә безелди, юан гәүдәле саранча акрын гына каядыр кыймылдап бара, янәшәдәге каеннан бер кош тавыш биреп куя, үлән арасыннан кәлтә шуып үтте. «Хәйрат! — дип кычкырды куркып калган хатын. — Чык, шаяртма!» Әйтерсең, ир качышлы уйный иде. Йөрәк түреннән чыккан куркулы тавышка җавап ишетелмәде. Назгөл кызу адымнар белән әле генә ире басып торган төшкә юнәлде. Сулышы кабып, ары талпынды, бире килде — ир юк иде! Баласын югалткан кош шикелле гел бер төштә әйләнде хатын. Әллә тилердемме, дип уйлап бетерде. Машина янында APPLE ноутбогы пипелди башлады, димәк, корылмасы беткән. Мониторда аңлап булмый торган кодлар гына күренә. «Хәйрат!» Ачыргыланулы тавыш бу юлы әллә кайларга яңгырады сыман. Тик тирә-юнь тынлыкка чумган, җавап ишетелми иде. Вакыт туктап калган төсле булды. Тагын берничә тапкыр ире гаип булган урында әйләнде дә тулганды. Йөрәккә шом булып чарасызлык иңде. Вакыт инде икендегә таба авыша, кояш күк гөмбәзенең көнбатыш ягына таба тәгәри иде. Әле кайчан гына шушында ир белән хатын өйлә намазын укыганнар иде. Машинаның арткы утыргычында намазлыклар ята, Хәйрәт килеп чыгар да икендегә азан әйтер шикелле. Тик ир усал шаяртамы, күренмәде. Куркудан үзәк өзелеп төшкән сыман булды, күкрәкне ярып ачы югалту тойгысы узды. «Хәйрат, Хәйрат!» — дип шашынып кычкырды Назгөл, ярсудан үкси башлады.",
    "description": "Эре бер җиләк тәлгәшен иелеп өзеп алам дигәндә генә, хатын карынында моңарчы таныш булмаган ниндидер хәрәкәт сизде. Бу хәрәкәтне ул күптән көтә иде, шулай булса да, кинәтлектән сискәнеп китте.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iugalu-srne-dvamy-5b921ab267918d00aa708bbb",
    "published_at": "2018-09-07",
    "views_count": 55,
    "views_till_end_count": 47,
    "sum_view_time_sec": 6144,
    "comments_count": 0,
    "slug": "iugalu-srne-dvamy"
  },
  {
    "title": "Тиле Әмир тавы (әсәрнең дәвамы)",
    "cover": "https://avatars.mds.yandex.net/get-zen_doc/108057/pub_5b93f229307d5800aadb4d19_5b93f25b8f916100a9fcffab/scale_1200",
    "body": "«Кызым, ни булды?» — дигән йомшак тавышка әйләнеп караса, якында гына каенатай — Хәйрәтнең әтисе Локман басып тора. Тау итәгенә «Нива» машинасы килеп туктаган, Назгөл берни дә сизмәгән икән. «Хәйрат...» — диде ул үксеп, һәм аңлатудан гаҗиз булып, кулларын җәеп җибәрде. Локман абзыйның тау серен ишеткәне бар иде, хәлне тиз аңлады.\nБу бит тиле Әмир тавы. Гражданнар сугышы елларында Әмир Моталлапов атлы кызыл сугышчыга Аланлы авылы мулласы Нәҗипне кырга алып чыгып атарга кушалар. Нәҗип мулланың авылда дәрәҗәсе зур булганга, халыкны котыртмаска-ярсытмаска дип, берничә чакырым читкәрәк китәргә туры килә. Август таңы атканда, кулына көрәк тоткан мулланың артыннан штыклы мылтыгын терәп барган Әмир-башкисәрне халык күрми кала. Сөзәк тау итәгендә Нәҗип мулла үзенә үзе кабер казый, ләхетен дә ала. Кызыл сугышчы — инанган атеист мулланың йөзендә курку-каушау чалымнарын эзләп күзәтеп тора, тик корбанының тышкы кыяфәтеннән берни дә укый алмый. Үлем дәһшәтен кырык яшьлек ир тыныч кабул итәме, әллә эчтән генә сызланамы — аңларлык түгел. Каберне казып төгәлләгәч, әҗәл сәгате җиткән Нәҗип инде эшен төгәлләргә дип мылтыгына үрелгән кызыл армиячедән ике рәкагәть намаз укырлык вакыт сорый. Җәллад ашыкмый, мулланың соңгы теләгенә каршы килми. Мулланың тәяммум кылып намазга әзерләнгәнен, колак кагып кыямга басканын тыныч кына карап тора. Корбаны сәҗдәгә киткәч, тәмәке кабызырга дип, бер мизгелгә генә читкә борыла. Тәмәкесен кабызып бетерүгә, сәҗдәдәге мулланы салкын кан белән теге дөньяга озатырга була нияте. Корулы мылтыкны Нәҗип мулланың башына төбим дип борылган Әмир аптырап кала: тирә-юнь тын, мулла исә якын-тирәдә күренми. Күз күреме шактый чакрымнарны иңләрлек бу төштә, бар көчеңә чапсаң да качып котылырлык вакыт үтмәгән була әле. Сөзәк тауның бер җирендә дә кереп яшеренерлек урын да табармын димә. Сугышчы аптырап ләхетне карый, арлы чаба, бире йөренә — мулланың эзләре суынган. Башка сыймаслык бу хәлгә аптырап, ул авылга чаба. Авыл урамыннан: «Нәҗип мулла күккә ашты!» — дип туктаусыз кабатлап кычкырып узган Моталлаповны бу юлы инде байтак кеше күрә. Винтовкасын ташлап чабып кайткан сугышчы командиры каршына килеп басканда, тилергән кыяфәттә, үзе бертуктаусыз: «Нәҗип мулла күккә ашты, Нәҗип мулла күкә ашты!» — дип ярсып сөйләнә. Тилемсә гәскәрине башта ябып куялар, аннан соң сорау алына, әмма күккә ашкан мулла турындагы сәер сүзләрдән башка берни дә ишетә алмыйлар. Тау итәгендә казылган буш каберне барып карап кайталар, Нәҗип мулланың исә эзе юк, буш ләхет кенә җәсад сорап шыксыз авызын ачып тора. Җене кузгалган кызыл командир егетне шул кабер янына алып барып атарга әмер бирә. Коралдашлар тарафыннан аяк куллары тышауланган Моталлаповны — әле егермесен яңа тутырган яшь большевикны көне-сәгате белән кабер янына алып барып залп белән аталар да җирләп тә куялар. Шул көннән башлап тауга тиле Әмир тавы дигән исем ябышып кала.",
    "description": "«Кызым, ни булды?» — дигән йомшак тавышка әйләнеп караса, якында гына каенатай — Хәйрәтнең әтисе Локман басып тора. Тау итәгенә «Нива» машинасы килеп туктаган, Назгөл берни дә сизмәгән икән.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tile-mir-tavy-srne-dvamy-5b93f229307d5800aadb4d19",
    "published_at": "2018-09-08",
    "views_count": 68,
    "views_till_end_count": 57,
    "sum_view_time_sec": 7771,
    "comments_count": 0,
    "slug": "tile-mir-tavy-srne-dvamy"
  },
  {
    "title": "Тау могҗизасы (әсәрнең дәвамы)",
    "cover": "https://avatars.mds.yandex.net/get-zen_doc/28064/pub_5b95453f06d85100aeeeaaa8_5b95459a46f39d00aa674bc7/scale_1200",
    "body": "Телдән-телгә, буыннан-буынга сөйләнеп килгән бу тарихны Локман яхшы белә. Әмма тиле Әмир тавының могҗизасына яшь вакытта үзе дә бер тапкыр тап булганы бар. Колхозда йөк машинасында шофер булып эшләгән чагы иде. Февральнең эңгер-меңгерле бер кичендә күрше Казаклар авылына утын илтеп, турыдан гына кайтып килгән бер чак. Берничә көн инде аяз торганлыктан, юл катысын кар күммәгән, ГАЗ-53 машинасы йөрерлек иде. Әмма юл тау итәгенә якынлашкач кына җил чыгып кар себерә башлады. Локман ашыгып акселераторга басты: авылга юл өзелгәнче кайтып калырга кирәк иде. Машина тизлеген арттырып инде көчәя башлаган буран эченә кереп китте. Шул вакыт ялт итеп кояш чыкты. Көтмәгәндә пейзаж үзгәрде. Машина көпчәкләре алдында җәйге такыр юл пәйда булды. Каршыда кечкенә генә инеш агып ята, аның аша такта күпер салганнар иде. Якында гына куе агачлык шәйләнә, кошлар тавышыннан тирә-юнь яңгырап тора. Кабинадан төшеп, җиргә баскан Локман, шаккатып, бу тавышларны тыңлап торды, исәр кеше кебек табигатьне күзәтте. Йөрәккә аңлатып булмаслык көчле шом иңде. Кайда ул, кайларга килеп чыкты? Төш дисәң, аягүрә төш күрмиләр. Локман үзенең уяу булуына аз гына да шикләнмәде. Димәк, акылы авышып бара. Ул, чынлап та, бер мәлгә үзен шашып калган кебек хис итте, ләкин үзен тиз кулга алды. Кошлар моңына күмелгән җәйге табигать, никадәр генә матур булмасын, вакыйганың гайре табигыйлеге күңелгә шом сала иде. Локман тиз генә машинасын килгән юлдан кирегә борды, тизлекне алыштырып бар көченә газ педаленә басты  … һәм берничә секундтан соң ук ГАЗ-53 автомобиле кар көртенә кереп чумды. Локман төшеп җиргә басты. Алда да, артта да шактый ишәеп баручы кар бураны, инешнең дә, урманның да, җәйге табигатьнең дә эзе юк иде. Ир берара хәйран калып басып торды. Кабинага кереп, руль артына утыргач та байтак вакытлар әле генә башыннан узган могҗизаны күңеленнән кат-кат кичереп уйланды. Галлюцинация турында ишетәне бар, ихтимал, галлюцинация кичергәнмендер дип уйлады. Әмма инеш тә, аның аша салынган күпер дә, тирә-юньне моңга күмгән кошлар җыры да артык чын иде. Машина әйбәт үк кереп баткан, алга-артка чигереп кенә чыгарлык түгел. Төшеп, көпчәкләр тирәсендәге карны көрәмәкче булды — тагын шаккатты: арткы көпчәккә сутлы ямь-яшел бер уч печән чорналган, үлән әле генә йолкынып чыккан, тамырларына кадәр тере иде. Артта берни дә күренми, буран күз күремен чикләп бөтен һаваны томалап килә, ябалак-ябалак кар ишелә иде. Шунда Локман Нәҗип мулланы искә төшерде, «ләә хәү ләә»сен укып яңадан кабинага кереп утырды. Үзенең бу адашуы турында беркайчан да, беркемгә дә сөйләмәде. Тиле Әмир сыңарына чыгарасылары мәгълүм иде. Әмма күңелдәге тетрәнү көчле иде, саташып китүең дә озак түгел. Шуңа күрә килененең җан ачысы белән катып калган хәсрәтле йөзенә карады да, хәлен аңлады. Җәй кояшы офыкка таба тәгәрәп төшеп килә, вакыт инде соң, өйдә калган хатыны Гөлбикә дә ник кайтмыйлар дип пошына башлагандыр.\n— Кайтыйк, килен, монда торып эш чыкмас, — диде ул үз баласы кебек кадерлегә әйләнеп беткән Назгөлгә.\n— Ә Хәйрат? Хәйратны монда калдырабызмыни? Юк, Хәйратсыз мин беркая да китмим, — диде Назгөл, үксеп. Яшь хатын һаман да бер урында тулгана, ирен эзли, тик табудан чарасыз иде.\n— Сабыр, кызым. Монда торып кына җепнең очына чыга алмабыз шикелле. Кайтык, уйлашыйк. Бәлки ил белән килеп эзләп карарбыз. Аннан соң Хәйрат югала торган егет түгел, менә күрерсең, өйгә үзе кайтыр да төшәр әле, — диде. Сүзләрнең соңгысына үзенең дә бик ышанасы килә. Әти кеше үзе дә улы юкка чыккан урыннарны бер генә кат әйләнмәде. Шушы һава бушлыгында кайдадыр күз күрмәстәй яңа бер дөнья бардыр, ахрысы. Мобиль телефоннан да кат-кат шалтыратып карадылар, сигналар югалган иргә барып җитмиләр иде.",
    "description": "Телдән-телгә, буыннан-буынга сөйләнеп килгән бу тарихны Локман яхшы белә. Әмма тиле Әмир тавының могҗизасына яшь вакытта үзе дә бер тапкыр тап булганы бар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tau-mogizasy-srne-dvamy-5b95453f06d85100aeeeaaa8",
    "published_at": "2018-09-09",
    "views_count": 58,
    "views_till_end_count": 50,
    "sum_view_time_sec": 5996,
    "comments_count": 0,
    "slug": "tau-mogizasy-srne-dvamy"
  },
  {
    "title": "Игътибар: конкурс",
    "cover": "https://avatars.mds.yandex.net/get-zen_doc/1247665/pub_5b96198e23420100aaa0c1e6_5b9619c346f39d00aa6751f8/scale_1200",
    "body": "Яндекс Дзендагы Рәшит Фәтхрахманов каналы иң актив укучыга конкурс игълан итә. Конкурста җиңүчегә мең сумлык приз әзерләнде. Җиңү өчен, каналдагы әдәби әсәрне укырга һәм бирелгән өзек астында комментарий язарга дип билгеләнгән махсус урында үзеңнең фикреңне белдерергә генә кирәк. Тәнкыйтьләргә мөмкин, соклану белдерә аласың, сюжетның дәвамын ничек күзаллавың турында әйтә аласың, сюжетка бәйле рәвештә теләгеңне язарга да мөмкин. Кыскасы, үзеңнең уй-теләкләрең белән уртаклашасың. Автор, укучыларның теләкләрен искә алып, сюжетка үзгәрешләр кертергә дә ихтимал. Җиңүчене билгеләгәндә, комментарийларның саны да, эчтәлеге дә исәпкә алыначак. Бер ук вакытта уң яктагы өскә караган баш бармакка басарга да онытмагыз. Каналдагы әсәрләр белән социаль челтәрләрдә уртаклашу хуплана.  Конкурска йомгак декабрь аенда ясалачак.",
    "description": "Яндекс Дзендагы Рәшит Фәтхрахманов каналы иң актив укучыга конкурс игълан итә. Конкурста җиңүчегә мең сумлык приз әзерләнде. Җиңү өчен, каналдагы әдәби әсәрне укырга һәм бирелгән өзек астында комментарий язарга дип билгеләнгән махсус урында үзеңнең фикреңне белдерергә генә кирәк.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/igtibar-konkurs-5b96198e23420100aaa0c1e6",
    "published_at": "2018-09-10",
    "views_count": 55,
    "views_till_end_count": 46,
    "sum_view_time_sec": 1657,
    "comments_count": 0,
    "slug": "igtibar-konkurs"
  },
  {
    "title": "Икенче бүлек. Лондонда (әсәрнең дәвамы)",
    "cover": "https://avatars.mds.yandex.net/get-zen_doc/52716/pub_5b97e7571c6ec800aebb0843_5b97e78f36233e00ad879d53/scale_1200",
    "body": "Сөләйман Йосыпов Лондонның Империя колледжы галимнәре үткәргән ябык конференциядә чыгыш ясаганнан соң, атаклы Тауэр крепостенда булырга, Темза ярларында берникәдәр ял итеп йөреп килергә ниятләгән иде. Иртәгә ул Хитроу аэропортыннан Мәскәүгә Шереметьевога очачак. Билет инде алынган, юлга кузгалырга әле тәүлеккә якын вакыт бар. Лондонның тарихи үзәге аны турист буларак кына түгел, ә гыйльми тикшеренүләре өчен әһәмиятле урын буларак та җәлеп итә. Татар галименең соңгы исәпләүләре Тауэр крепосте урнашкан урынның координаталары үзе башлаган фәнни проект өчен үтә мөһим булуын күрсәтә иде. Бөтен планетада шундый унике генә нокта бар, Тауэр — шуларның иң әһәмиятлесе. Шуңа күрә профессор Мартин Макколдан конференциядә чыгыш ясарга чакыру алгач, Сөләйман ике уйлап тормады: катнашырга дигән катгый карарга килде. Чакыручы як бөтен юл чыгымнарын һәм Лондон кунакханәсендә яшәү чыгымнарын күтәрүдән тыш, конференциядә чыгыш ясаган өчен саллы гына гонорар да вәгъдә иткән иде. Монысы  сәер булса да, проектны дәвам итәр өчен акча кирәк булганлыктан, Сөләйман баш тартмады. Конференциянең статусы гаҗәбрәк иде: халыкара сипмозиум түгел, санаулы галимнәр генә чакырылган һәм ни  өчендер җыелыш ябык дип игълан ителгән иде. Аннан соң юлга кузгалганчы ук, үзең белән бернинди яздыру җайланмалары да алып килмәскә дигән кисәтү дә алынды. Конференциядә сөйләнгән һәр сүз, чыгышлар сер булып калырга тиеш икән, янәсе. Бу кадәресе белән Сөләйман үзе дә килеште. Гыйльми форумның темасы пространство һәм вакыт мәсьәләләренең үтә серле һәм яшерен аспектларына кагыла һәм соңгы ачышлар яшерен хезмәтләр тарафыннан күзәтүгә алынган һәм фәнни мәкаләләрне журналларда бастырганчы, махсус цензура үтәргә: курынычсызлык хезмәтенең иң югары җитәкчелегенең визасын аларга кирәк иде. Сөләйман үз исеменең дөньяның иң куәтле державаларының разведкалары картотекасында булуын да яхшы белә, шуңа күрә  Лубянкадан чит илгә чыгарга рөхсәт булырмы икән дип шикләнгән дә иде баштарак. Кызык: рөхсәт мәсьәләсе җиңел хәл ителде. Мәскәүдә аны куркынычсызлык хезмәте генерал-майоры Евгений Федорович Васильев янына алып керделәр. Васильев бер стакан чәй эчәрлек вакыт эчендә аңа дежур сораулар бирде. Әңгәмәдән шул аңлашылды: Сөләйманга Томанлы Альбионга барырга рөхсәт биреләчәк икән, әмма дә ләкин киемнәрне алыштырырга, Куркынычсызлык хезмәте Сөләйман өчен тектергән махсус костюм киеп барырга туры киләчәк, имеш. Билгеле инде, гадәттәгечә, конференциядә ясалачак чыгыш тексты да алдан тикшерелергә тиеш. Бу процедураларга Сөләйман гаҗәпләнмәде: костюм, билгеле, тыңлау һәм күзәтү җайланмалаы белән шыплап тулган булырга тиеш, ә конференциядә галим үзе дә бик туарылып ук китәргә җыенмый. Аның ачышлары хәзер шул стадиядә: кем беләндер уртаклашу куркыныч, илнең генә түгел бөтен планетаның иминлеге мәсьәләсе көн тәртибенә килеп баскан иде.",
    "description": "Сөләйман Йосыпов Лондонның Империя колледжы галимнәре үткәргән ябык конференциядә чыгыш ясаганнан соң, атаклы Тауэр крепостенда булырга, Темза ярларында берникәдәр ял итеп йөреп килергә ниятләгән иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ikenche-blek-londonda-srne-dvamy-5b97e7571c6ec800aebb0843",
    "published_at": "2018-09-11",
    "views_count": 32,
    "views_till_end_count": 22,
    "sum_view_time_sec": 2569,
    "comments_count": 1,
    "slug": "ikenche-blek-londonda-srne-dvamy"
  },
  {
    "title": "Ике татар галиме (әсәрнең дәвамы)",
    "cover": "https://avatars.mds.yandex.net/get-zen_doc/108343/pub_5b99032806d85100aeeed78d_5b99036406d85100aeeed78f/scale_1200",
    "body": "— Ну, ярый, Сөләйман Галиевич, чакырган җиргә бар дип әйтәләрме әле сезнең халыкта. Инде бармыйча да кала алмыйсыз. Сезнең банк хисабына 3 миллион фунт стерлинг акча керде кичә. Акчаны эшләп ашарга кирәк,  — дип елмайды Васильев. — Чит ил галимнәренең чыгышларын игътибар белән тыңлагыз. Монда кайткач, Сезгә сораулар булмый калмас. Куркынычсызылык хезмәте өчен язма отчет әзерләрсез.\nЛубянкадан чыгуга, Сөләйман банкка юнәлде. Банк хисабына, чынлап та, Васильев әйткән акчалар кергән иде. Күңелдән генә проект өчен кирәкле җиһазларга кирәк булачак сумманы исәпләп карады. Акчалар җитәчәк иде. Шуңа күрә, тәвәккәлләп, Лондонга юл тотарга булды. Әле чит илгә чыгам  дип рөхсәт сорап йөрсәң, чыгармаслар иде. Соңгы биш елда туристлык сәяхәтенә дә чыга алганы булмады галимнең. Һәр талпынышына Федераль Куркынычсызлык хезмәте киртә куя килде. Ә Лондонда, Мехикода, Австралиядәге Порт-Хедлендта Сөләйманның аеруча буласы килгән иде. Бу шәһәрләр аның картасында кызыл түгәрәк белән билгеләнеп куелган. Тагын шундый өч нокта Россиянең үзендә: берсе — Татарстанда, берсе — Алтайда, өченчесе Көньяк Уралда урнашкан иде. Ил эчендәге нокталарның икесендә — Урал белән Алтайдагысында булып, кирәкле тикшеренүләрне, исәпләүләрне башкарып өлгерде инде Сөләйман. Татарстанның Алан авылы янындагы урынны шәкерте Хәйрат Акъегет өйрәнә. Хәйратны искә төшергәч, елмаеп куйды: сәләтле егет, ихтимал, остазын уздырыр шикелле. Әле күптән түгел генә аккош кебек сылу кызга өйләнеп тә куйды. Казан читендә шәп коттдеж салып чыкканына инде берничә ел. Чит ил компанияләренең заказларын үтәп, зур суммаларны санаулы көннәр эчендә генә эшләп алырлык сәләте бар егетнең. Тулы бер фирма программачылары башкарырга тиешле эшне берүзе башкара.  Айга берничә генә көн акча эшләп ала да, калган вакытын фәнгә сарыф итә Хәйрат. Сөләйман шәкертенең язмышын алдан кайгыртты: тормышы имин булсын өчен, аны күләгәдә калдырырга тырышты. Гыйльми даирәләрдә яктырмады егет, ачышлары турында фәнни язмалар да әзерләмәде. Югыйсә, Хәйратның сәләтен, ул башкарган эшләрне белеп алсалар, дөньяның бөтен разведкалары аңа ау игълан итәрләр иде. Хәйрат Казан читендәге йортында тулы бер лаборатория оештырды, хәзер анда бөтен дөнья галимнәренең хыялы булган квант компьютеры эшләп утыра. Бу хакта икәү генә беләләр: Хәйрат үзе дә, Сөләйман. Хәйрат үзенең ноутбогын квант компьютерына тоташтырды, Сөләйманның гаджеты да шуңа килеп ялганган. Алар Җир шарының теләсә кайсы почмагыннан фантастик квант компьютеры белән элемтәгә керәләр, шуңа күрә планетадагы бер генә суперкомпьютер да исәпләп чыгара алмый торган мәсьәләрне санаулы сәгатьләр эчендә чишә алалар. Бөтен дөнья галимнәре чишелми торган мәсьәләләр дип йөрткән мәсьәләләрне чишү дә — алар өчен коймак белән чәй эчкән кебек җиңел проблема. Бүген Хәйрат һәм Сөләйман өчен бөтен дөнья банк системасындагы кодлар һәм парольләрне ачыклау, банк карталарының пин-кодларын белү берни дә тормый. Болар барсы да вак, кечкенә мәсьләләр генә. Тик галимнәрне хакерлык роле кызыксындырмады. Бары тик бер тапкыр берничә державаның яшерен хезмәтләре компьютерларына кереп, Сөләйман турындагы мәгълүматларны карап, көлешеп утырдылар да, мондый уеннарга вакыт сарыф итмәскә булдылар. Иң мөһиме: Хәйрат исеме бер генә разведканың картотекасында да юк иде. Конспирация чаралары барып чыккан, димәк. Уртак проект эшли башлагач, остаз белән шәкерт үтә сирәк очрашырга булдылар. Аралашу виртуаль дөньяда яшерен кодлар ярдәмендә генә башкарыла һәм Хәйрат-Сөләйман элемтәсе һәрвакытта да читләр өчен сер булып кала бирә. Дөньядагы бер генә тиран да, бер генә президент та, бер генә разведка идарәсе дә Казан читендәге ике катлы йортта квант компьютеры эшләп утыра һәм ике татар галиме галәмара исәпләүләр башкаралар, кешелекнең киләчәген хәл итәрдәй проблемаларны чишеп утыралар дип белми иде.",
    "description": "— Ну, ярый, Сөләйман Галиевич, чакырган җиргә бар дип әйтәләрме әле сезнең халыкта. Инде бармыйча да кала алмыйсыз. Сезнең банк хисабына 3 миллион фунт стерлинг акча керде кичә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ike-tatar-galime-srne-dvamy-5b99032806d85100aeeed78d",
    "published_at": "2018-09-12",
    "views_count": 19,
    "views_till_end_count": 16,
    "sum_view_time_sec": 3385,
    "comments_count": 0,
    "slug": "ike-tatar-galime-srne-dvamy"
  },
  {
    "title": "Вакыт ярыгы (әсәрнең дәвамы)",
    "cover": "https://avatars.mds.yandex.net/get-zen_doc/1221393/pub_5b9a895a7361d600aac1ba40_5b9a899a66543900aae445b4/scale_1200",
    "body": "Бүген иртәдән Мьюзиум стритта йөрде Сөләйман. Темза ярларында дулкыннарга карап торырга да вакыт тапты. Иртәнге намазны Лондонның үзәк мәчетендә укыган иде, шунда ук хәләл кафеда тамак та ялгап алды. Темза аша салынган Тауэр күпереннән җәяүләп чыгып, крепостька күтәрелергә иде исәбе. Тауэр күперенең югарыда урнашкан галереясыннан уч төбендәге кебек күренгән Темза елгасына карап уйланып торганда, галим шуларны искә төшерде. Тирә-юньдә шаккатырлык күренеш, йөрәкләр кысылырлык манзара иде. Мәһабәтлелек тойгысы, бөеклек тойгысы, гигант корылмалар корып куярлык кеше хезмәтенә соклану тойгысы күңелдә дәһшәт һәм шом тойгысы белән кушылып йөрәктә әллә нинди хисләр уята иде. Ни җитми бу кешеләргә? Сөеп-сөелеп, иминлектә яшәсәләр ни булган? Әйтик, менә Сөлайманга хатыны Сандугач (сөеклесенең исеме шулай бераз сәеррәк инде аның), улы Искәндәр һәм кызы Сылу белән тыныч кына Казан үзәгендәге фатирларында яшәп ятса булмый идеме? Тауэр күперенә турист буларак кына килсә, никадәр тыныч буласы. Эх, син, Темза! Сулар бар җирдә дә бер төсле агалар. Әмма үргә аккан елгалар булмаган төсле, язмышлар да ике тапкыр язылмый. Тәкъдирең бер күрсәткән юл буйлап барасы да барасы. Үткәннәргә кайту юк, бер кергән елгага ике кермиләр дип әйтәләрме әле. Сөләйман үз язмышы йөкләгән йөкнең авырлыгыннан җилкәсе сыгылып килгәнен тоя кайчак, әмма зарланмый.\nКичә конференциянең эш сәгатьләре төгәлләнгәч, аны аерым сөйләшүгә чакырдылар. Бүлмәдә профессор  Макколдан тыш тагын бер адәм бар иде, тик ул сөйләшүгә катышмады. Профессор башта Казан галименең хәл-әхвәлен сорашты, аннан көтелмәгән сорау биреп ташлады:\n— Сэр, Сөләймән, әйтегез әле кыен булмаса, ни өчен безнең экспериментны караганда, Сез елмаеп куйдыгыз?\nСөләйман берничә сәгать элек булган вакыйганы исенә төшерде. Инглизләр сәхнәгә килбәтсез җайланма чыгарып куйдылар да «вакыт ярыгы» дип аталган тәҗрибә күрсәттеләр. Яктылык нурын икегә бүлеп, алгы өлешен тизләтү, ә койрык ягын акрынайтуга корылган бу эксперимент оптик иллюзиягә охшаган эффект тудыра: нур яссылыгында урнашкан объектлар күрер күздән юкка чыгалар. Сәхнәгә чыгып баскан ике инглиз галиме күз ачып йомарлык кына вакытка күзгә күренмәс булдылар. Лондонлылар ике секундлык вакыт ярыгы булдыруга ирешкәннәр икән. Шуны фән өчен зур казаныш итеп сөйләделәр. Киләчәктә күләмле объектларны зур вакыт аралыгында яшерү икән ниятләре. Сүз экспериментның хәрби максатлар өчен әһәмияте хакында барды. Сөләйман шунда, чынлап та, ирен читләре белән елмаеп куйды, аның өчен сәхнәдәге күренеш балалар уены кебек гади бер мәсьәлә иде. Инглизләр күп чыгымлы ялгыш юлдан киткәннәр һәм экспериментлары нәтиҗәсез төгәлләннәчәк. «Вакыт яры»гын күп булса тагын берничә секундка озынайта алырлар да шуның белән туктарлар һәм ачышның гамәли әһәмияте нульгә якын булыр. Цирк аренасында фокус күрсәтеп акча эшләсәң генә инде бу җайланма белән. Сөләйман башкарган математик исәпләүләр моннан күпкә кәттәрәк иде, тик ул алар хакында эндәшмәүне кулайрак күрә. Шуларны уйлап, ирен чите белән елмаеп куйган иде. Аны күзәткәннәр икән. Гомумән, Казан галимен бер минутка да күз уңыннан җибәрмәскә тырыштылар Империя колледжында.",
    "description": "Бүген иртәдән Мьюзиум стритта йөрде Сөләйман. Темза ярларында дулкыннарга карап торырга да вакыт тапты. Иртәнге намазны Лондонның үзәк мәчетендә укыган иде, шунда ук хәләл кафеда тамак та ялгап алды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/vakyt-iarygy-srne-dvamy-5b9a895a7361d600aac1ba40",
    "published_at": "2018-09-13",
    "views_count": 36,
    "views_till_end_count": 23,
    "sum_view_time_sec": 3874,
    "comments_count": 0,
    "slug": "vakyt-iarygy-srne-dvamy"
  },
  {
    "title": "Хыянәткә өндәү (әсәрнең дәвамы)",
    "cover": "https://avatars.mds.yandex.net/get-zen_doc/96780/pub_5b9bdb09fb068300adfb2f60_5b9bdb61bd1d6600aae12d4d/scale_1200",
    "body": "— Сез бу өлкәдә бездән күпкә алдарак, шулаймы?  — Сөләйманның ачылып китәргә теләмәвен профессор дөрес бәяли иде.  — Беләсезме, сэр, калыгыз Лондонда, моңарчы күрмәгән хөрмәтне күрерсез. Россиядә галимнәрне бәяләп бетермиләр бит. Монда калсагыз, эш өчен бөтен шартлар тудырылачак. Байлык, акча ягы күпме телисез, шуның кадәр. — Профессор сынап карый иде.\n— Тәкъдимегезгә шатмын. Тик минем Казанда гаиләм бар, шунда ияләнелгән инде, малга да артык кызыкмыйм, — диде Сөләйман җавапсыз калмас өчен.\n— Хатыныгыз һәм балаларыгыз өчен борчылмагыз, аларны да монда китертербез. Безнең разведканың анлык мөмкинлекләре бар бүген. Тик ашыгырга кирәк. Руслар гаиләгез өчен чикне бикләп өлгергәнче, тәвәккәләп калу хәерлерәк булыр.\n— Минем гаиләм өчен чикләр болай да бикле инде. Ә мин Казанга әйләнеп кайтмасам, аларның тормышы бөтенләй газапка әйләнәчәк.\n— Сез ялгышасыз. Генерал Васильев Лубянкада эшләгәндә, гаиләгезне туристлык визасы белән Лондонга китертү мөмкин эш. Монда килгәч, сәяси сыену урыны гарантияләнгән. Сүз үзегез дә читкә чыкмаска тиеш идегез түгелме соң? Ә монда безнең белән сөйләшеп утырасыз... Сезне ике айлык стажировкага килде дип игълан итәчәкбез. Ул арада гаиләгез белән бәйле проблемалар да, ышаныгыз миңа, хәл ителәчәк.\n— Рәхмәт. Тик шулай да миңа Ватанга кайтырга рөхсәт итегез! — Сөләйман сөйләшүне кырт өзүне хәерлерәк тапты. — Минем өчен мал һәм хәтта Ватаннан да кадерлерәк нәрсәләр бар...\nВатаннан кадерлерәк нәрсәнең ни икәнен Сөләйман аңлатып тормады. Үз ачышының бәясен яхшы белә иде ул. Илләр белән илләр арасында конфликтларның чиктән тыш кискенләшкән чорында яшибез. Пространство аша күчеш коды кем кулына эләксә, шул ил җиңүче булачак. Бүген дөньяның барлык почмакларында да милли өстенлек идеяләре тантана итә башлады, һәр дәүләт үз гражданнарының аерым статусы барлыгын, генетик кодтагы аерым бер сыйфатларга ия икәнлеген игълан итеп, милләтче көчләрне үсендерде. Сугыш кырында якалашу көн тәртибенә килеп басты. Аерым төбәкләрдә инде кан коелып та өлгерде. Державалар ашкынып кораллана башладылар, яңа хәрби технологияләргә гадәттән тыш зур акчалар бүленде. Сөләйман Йосыпов ачышының ни дәрәҗәдә әһәмиятле икәнен белсә, генерал Васильев та хәтта аңа Лондонга очарга рөхсәт бирмәгән булыр иде. Монда, Лондонда да әле Сөләйманның пространство-вакыт күчешендә ни дәрәҗәдә алгарышка ирешкәнен аңлап бетермиләр булыр. Бары тик үзләренә караганда күбрәк белүче бер галим дип кенә саныйлар. Сөләйман исә шуларны ачыклап өлгерде: вакыт аша үткәннәргә кайту, киләчәккә бару мөмкин түгел, ә менә бер пространстводан икенчесенә чыгу, галәмнәр аша галәмнәргә күчү — реаль хәл. Галәм коды инде ачылу стадиясендә, Казан бистәсендәге квант-компьютеры бүген инде параллель дөньялар кодын исәпли. Бер дөньядан икенчесенә чыгу аша пространствода юлны кыскарту, хәрәкәтсез генә бер ноктадан икенчесенә күчү озакламый мобиль телефон аша сөйләшкән кебек гадәти нәрсә булачак. Тик бу ачыш Сөләйманны аз гына да сөендерми. Адәм затларының өстенлеккә омтылу хисе, бер-бер берсеннән уздыру теләгенең никадәр зур икәнен аңлап өлгерде инде ул. Галәм кодын кулларына тоттырдыңмы, конфликтлар параллель дөньяларга да күчәчәк. Болай да күптән түгел генә төрек разведкасы руслар безгә каршы җеннәрне кулланалар дип белдерү ясады. Сихер һәм магия белән шөгыльләнү бүген дәүлатара югарылыкка үсте. Инсаннарга параллель дөньяларга үтеп керергә ярамый, моны хәзер Сөләйман яхшы аңлый. Бу галәмара фаҗига китереп чыгарырга мөмкин. Һитлер бер тапкыр параллель галәм көчләрен сугышка җигәргә тырышып карады бит инде, иблискә җанын сатып технологияләр алырга тырышты. Бүген тагын Һитлер юлыннан атларга теләүчеләр күбәйде.\nТауэр күперенең җәяүлеләр өчен галереясеннән Темзага карап торганда, Сөләйман шуларны уйлады.",
    "description": "— Сез бу өлкәдә бездән күпкә алдарак, шулаймы?  — Сөләйманның ачылып китәргә теләмәвен профессор дөрес бәяли иде.  — Беләсезме, сэр, калыгыз Лондонда, моңарчы күрмәгән хөрмәтне күрерсез.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/hyiantk-nd-srne-dvamy-5b9bdb09fb068300adfb2f60",
    "published_at": "2018-09-14",
    "views_count": 19,
    "views_till_end_count": 16,
    "sum_view_time_sec": 2973,
    "comments_count": 0,
    "slug": "hyiantk-nd-srne-dvamy"
  },
  {
    "title": "Гаепләү",
    "cover": "https://avatars.mds.yandex.net/get-zen_doc/1101877/pub_5ba37481a1b5b700ab3f34af_5ba3882c9202e100a9d7239f/scale_1200",
    "body": "— Гафу итегез, Сезнең белән танышарга мөмкинме?\nТемза өстендә татарча сорау яңгыравы Сөләйманны сискәндереп җибәрде. Янәшәдә генә башының маңгай өстендәге чәчләре сирәкләнеп коелган, уртача буйлы, киң яңаклы бер кеше басып тора иде. Зәңгәр күзләрен еракка төбәп, танышырга рөхсәт булуын да көтмичә, сөйли дә башлады:\n— Сез гаҗәпләнмәгез. Мин инглиз разведкасы МИ-6 ның махсус бүлегендә эшлим. Сезгә яхшылык теләп килдем. Бездә барысы да Сезгә яхшылык кына телиләр. Аңлыйсызмы: халыкара хәл бүген бик киеренеке, Сезнең кебек галимне мондагылар берничек тә кире кайтарып җибәрә алмыйлар.\n— Мин иртәгә очарга билет алдым инде, — диде Сөләйман барысы да хәл ителгәнгә санап.\n— Алуын алгансыздыр да... Тик Сез разведканы белеп бетермисез булыр. Сезне Хитроу аэропортында иртәгә кулга алачаклар. Сумкагызда шартлаткыч табылачак. Лондон-Мәскәү рейсы очкычын шартлатырга теләгәнегез өчен хөкем ителәчәксез. Бөтен дөнья матбугаты Сезнең хакта шаулаячак. Шул исәптән русларныкы да.\n— Лондонда мин каян шартлаткыч табыйм ди, тиле, —  Сөләйман көләргә итенде. — Минем  биредә беренче тапкыр булуым. Аннан соң мин яхшы ук билгеле галим. Берәү дә минем террорист икәнемә ышанмаячак.\n— Анысы әһәмиятле түгел. Лондонның үзәк мәчетендә булдыгызмы, булдыгыз. Сезнең анда намаз укуыгыз төшерелгән фотолар бөтен яңалыклар тасмасын әйләнеп чыгачак. Ә Лондон мәчетләре — дөнья җәмәгатчелеге күзлегеннән караганда, террорчылар оясы инде алар. Сезгә махсус йомыш йөкләтүләре турында шаһитлек бирүче берәр пакыстанлыны яисә алжирлы гыйсъянчыны телевизордан сөйләтү берни дә тормаячак.",
    "description": "— Гафу итегез, Сезнең белән танышарга мөмкинме?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/gaepl-5ba37481a1b5b700ab3f34af",
    "published_at": "2018-09-20",
    "views_count": 25,
    "views_till_end_count": 21,
    "sum_view_time_sec": 2628,
    "comments_count": 1,
    "slug": "gaepl"
  },
  {
    "title": "Качу юлын эзләгәндә (әсәрнең дәвамы)",
    "cover": "https://avatars.mds.yandex.net/get-zen_doc/1221393/pub_5ba4daae4b69b700aa90ba11_5ba4daf1c071d300ab51c676/scale_1200",
    "body": "Сөләйман вәзгытьнең җитдилеген аңлый башлады. Дөрес, ул кичә үк инде үзен җиңел генә кайтарып җибәрмәсләренә төшенә башлаган иде. Шуңа кичтән Казандагы квант-компьютеры белән элемтәгә кереп, мөмкин кадәр күбрәк исәпләүләр башкарырга тырышты. Компьютерга Лондоннан Татарстанга туры күчеш кодын исәпләргә бирем биреп калдырды. Инде исәпләү төгәлләнеп килә булыр. Әгәр код кулга төшсә, Тауэр замогыннан Алан авылы янына пространство кичүе ачыларга тиеш һәм Сөләйман очкычка утырмыйча да туган якка аяк баса алачак. Хәзер инде галим аэропортка баруның үзе өчен никадәр куркыныч икәненә төшенеп өлгерде. Лондонда берничә сәгатькә генә калу да, бәлки, аңа тоткынлык белән яный торгандыр. Күңелдән йөгереп узган шомлы уйларны әңгәмәдәшкә сиздерергә ярамый иде, шуңа күрә мөмкин кадәр тыныч булырга тырышып:\n— Яхшы, миңа иртәгә кадәр уйларга мөмкинлек бирегез, — диде. — Минем Тауэр крепостен карыйсым килә. Хәзергә саубуллашып торыйк.\n— Хезмәттәшлек итәргә риза булсагыз, шалтыратырсыз. Кичкә кадәр килешә алсак, яхшырак булыр төсле, — разведка агенты телефон номеры язылган визит карточкасын сузды да борылып китеп барды.  Кызык: карточкадагы контактлар Империя колледжыныкы иде.",
    "description": "Сөләйман вәзгытьнең җитдилеген аңлый башлады. Дөрес, ул кичә үк инде үзен җиңел генә кайтарып җибәрмәсләренә төшенә башлаган иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kachu-iulyn-ezlgnd-srne-dvamy-5ba4daae4b69b700aa90ba11",
    "published_at": "2018-09-21",
    "views_count": 29,
    "views_till_end_count": 25,
    "sum_view_time_sec": 1731,
    "comments_count": 0,
    "slug": "kachu-iulyn-ezlgnd-srne-dvamy"
  },
  {
    "title": "Тауэр крепостенда (әсәрнең дәвамы)",
    "cover": "https://avatars.mds.yandex.net/get-zen_doc/44645/pub_5ba6140c1c5a9600aa6b6d0b_5ba614394e9adf00abe9ff81/scale_1200",
    "body": "Сөләйман акрын гына адымнар белән крепостька юнәлде. Музейга керү билетына кичә кичтән үк сайт аша заказ биргән иде. Тауэр үрендәге атаклы  эшафот булган урында берникадәр тукталып уйланып торды. Кемнәрнең генә башы киселмгән монда! Тарихи бинаның дәһшәтле стеналары аша үтеп эчкә кергәч, планшетлы компьютерны кабызды, навигаторны көйләде. Көтелгән код әзер иде. Гидка ияреп, берникадәр Тауэр төрмәсенең тарихын тыңлап йөрде. Имештер, крепость өрәкләр белән тулы икән. Король Генрих  VIII нең гел кыз балалар гына тапкан өчен җәзалап үтерелгән хатыны Анна Болейн өрәге, имештер, кулына киселгән башын тотып йөри, диләр. 1541 елда җәзалап үтерелгән графиня Солсбери өрәге барысыннан да куркыныч икән. Сөлайман гидның сөйләгәннәрен тыңлап артык мәшәкатьләнмәде. Аның үз хәле хәл иде. Үзен кимендә өч пар күз күзәтүен төшенде ул. Эзбасарлар аңа бик якын да килмиләр, аерылып та калмыйлар. Үзен өч ил разведкасы күзәтүен, Израильның «Моссад» шымчылары тарафыннан Тауэрдан чыккач ук урланырга тиеш булуын галим белми иде. Навигатор угына буйсынып, ул төркемнән аерылды, аңа крепостьның подвалына төшәргә кирәк иде. Сөләйман кызу адымнар белән таш баскычтан түбәнгә томырылды. Инде төшеп җиттем дигәндә генә артыннан:\n— Сэр, сез ялгыш барасыз, кунакларга монда керү тыелган, — дигән тавыш ишетелде. Атлет гәүдәле яшь бер егет спортчы адымнары белән якынлашып килә иде. Галим кызуланып планшетта кирәкле кодны җыйды. Соңгы санга басыйм дигәндә генә аны җиңеннән эләктереп алдылар. Эзәрлекләүчесенең ияк астына бар көченә башы белән китереп бәрде, һөҗүм көтелмәгән иде, егет чайкалып китте һәм таш идәнгә барып төште. Ул иренәрендәге канны сөртеп торып басканчы, Сөләйман инде кодны җыеп бетергән иде, аны эләктерәм дип үрелгән корыч куллар һава бушлыгын гына тотып калдылар: галим күз алдында эреп юкка чыкты.",
    "description": "Сөләйман акрын гына адымнар белән крепостька юнәлде. Музейга керү билетына кичә кичтән үк сайт аша заказ биргән иде. Тауэр үрендәге атаклы  эшафот булган урында берникадәр тукталып уйланып торды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tauer-krepostenda-srne-dvamy-5ba6140c1c5a9600aa6b6d0b",
    "published_at": "2018-09-22",
    "views_count": 36,
    "views_till_end_count": 26,
    "sum_view_time_sec": 2716,
    "comments_count": 1,
    "slug": "tauer-krepostenda-srne-dvamy"
  },
  {
    "title": "Конкурс тәмам",
    "cover": "https://avatars.mds.yandex.net/get-zen_doc/1210285/pub_5c2efe875d92d200abada883_5c2eff4a67712a00abd76fbd/scale_1200",
    "body": "Укучыларның исенә төшерәбез: сентябрь аенда без иң актив укучыга конкурс игълан иткән идек. Конкурсның призы мең сум акчалата бүләк булуын да әйттек. Дөресен генә әйткәндә, укучыларның активлыгы зуррак булыр дип көткән идек. Ул өмет акланмады. Югыйсә, кыска гына комментарий язып (бер җөмлә) бүләккә ия булу мөмкинлеге бирелде. Шулай да берничә укучы шартны үтәделәр һәм канал авторы, үз вәгъдәсендә торып, Рамил Сафиуллин исемле егеткә призны тапшырырга булды. Декабрьнең соңгы көнендә приз тапшырылды. Җиңүчене билгеләгәндә, без аның автор белән шәхсән таныш булмавына да игътибар иттек. Билгеле инде, комментарийларның эчтәлеге беренче урынга куелды. Ихтимал: алдагы елда канал үз эшен дәвам иттерсә, конкурс яңачарак үткәрелер, аның шартлары да игълан ителер. Интернеттагы блоглар бары тик укучыларның активлыгы белән генә үсә ала. Автор бу гамәле белән татар телендә укучыларны активлаштырыга тели.",
    "description": "Укучыларның исенә төшерәбез: сентябрь аенда без иң актив укучыга конкурс игълан иткән идек. Конкурсның призы мең сум акчалата бүләк булуын да әйттек.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/konkurs-tmam-5c2efe875d92d200abada883",
    "published_at": "2019-01-04",
    "views_count": 65,
    "views_till_end_count": 53,
    "sum_view_time_sec": 1591,
    "comments_count": 0,
    "slug": "konkurs-tmam"
  },
  {
    "title": "Инә (хикәя)",
    "cover": "https://avatars.mds.yandex.net/get-zen_doc/236854/pub_5c8f7316f9a62a00bdd44b8f_5c8f7342cc852f00b446c976/scale_1200",
    "body": "Мәчет манарасыннан ахшам намазына азан тавышы ишетелгәч, Фәрди кулындагы балтасын куеп уйга калды. Бүген төшлектә генә ул азанның мәгънәсе белән кызыксынып китап ачып карады. \"Хәййә гәләс сәлә-ә-х” – дип ике кат сузды азан әйтүче егет, ягъни: ”Ашыгыгыз намазга”. Шуның артыннан:”Хәййә гәләл фәлә-ә-х”,  – дип янә ике кат кабатлады. Бу сүзләрнең Фәрди китаптан укыган мәгънәсе: \"Ашыгыгыз газаптан котылырга”, –дигәнгә туры килә иде. Кемгә ничек, ә менә Фәрдигә бик тә кирәк иде газаптан котылырга. Егерме елдан артык инде ул менә җан тынычлыгы күрмичә, иртән дә, кич тә, көнен дә, төнен дә газап чигә һәм бу көннәрнең ахырын, шушы газапның бер бетүен бөтен күңеле белән теләп-теләп көтә иде. Заяга узган гомер һәм тагын алда үтәчәк Фәрди хисабын да белми торган яңа көннәр, яңа таңнар ирнең җанын телә, бәгырен талый иде.\nӨйдән улап-улап эт өргәнгә охшаш тавыш ишетелде. Бу спектакль инде җәйдән башлап хәзер һәр азан саен кабатлана. Педуниверситет тәмамлап, авылга укытучы булып кайткан Габделбәр малае биш вакыт намазның кайсының гына вакыты кермәсен, берсен дә калдырмыйча, яңа ачылган мәчет манарасыннан моңлы итеп сузып азан әйтә, авылдашларын намазга өнди, газаптан котылырга чакыра. Тик вак дөнья мәшәкате белән алданган авылдашлар гына газаптан котылырга ашыкмыйлар. Ходайның һәр бирмеш көнендә мәчет янындагы хосусый кибеттән аракы ташучы өзелми, бары тик бармак белән санарлык азларның гына сукмаклары мәчет ишегенә таба илтә иде. Фәрди үзе дә моңарчы күңелнең әллә кайсы гына почмакларына кагылып моңлы сер булып яңгыраучы азанга битараф калырга тырышты. Әмма манарадан яңгыраган авазлар тезмәсе аңа тынгылык бирми иде. Җәйге кыска төннең таңында ук аны азан артыннан улап-улап өрүче Гөлмәрьямнең котсыз тавышы уята. Бу тавыш хәзер Фәрдигә тәүлеккә биш тапкыр аның бәхетсезлеген искәртә иде. Инде чәчләре чалара башлаган хатынның авызын ямьсез ыржайтып мәчет манарасына таба карап өрүе, гайрәтне күптән чигерсә дә, моннан котылу әмәле табылмады һәм хәзер инде табылмас та кебек тоела башлады.",
    "description": "Мәчет манарасыннан ахшам намазына азан тавышы ишетелгәч, Фәрди кулындагы балтасын куеп уйга калды. Бүген төшлектә генә ул азанның мәгънәсе белән кызыксынып китап ачып карады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/in-hikia-5c8f7316f9a62a00bdd44b8f",
    "published_at": "2019-03-18",
    "views_count": 209,
    "views_till_end_count": 174,
    "sum_view_time_sec": 18610,
    "comments_count": 0,
    "slug": "in-hikia"
  },
  {
    "title": "Гөлмәрьям (хикәянең дәвамы)",
    "cover": "https://avatars.mds.yandex.net/get-zen_doc/1245815/pub_5c8f7dcb93a05800b39d3f59_5c8f7f2178fa7d00b3fd6eab/scale_1200",
    "body": "Ачык тәрәзәдән хатынның шыңшып-шыңшып елаганы ишетелде. Бу өрү өянәгенең инде төгәлләнгәнлеген хәбәр итә иде. Фәрдинең йөз кат сынаганы бар: бераздан бу шыңшу илереп үксүгә әйләнәчәк, бер унбиш минутлар шулай дәвам иткәннән соң? Гөлмәрьям тынып йокыга талачак. Бу юлы Фәрди ярсулы үкерүне көтеп тормаска булды. Әллә нинди бер җиңеллек белән балта урыныннан купты, аны кулына кысып тоткан ир җил-җил атлап өй болдырына таба юнәлде. Хатын башын тәрәзә төбенә салган иде. Ир очып кына кунды, бер мизгелдә инде кайчандыр озын булып, хәзер сирәгәйгән, кыскарып калган чәч учмасы йодырыкка чорналды да баш артка ташланып, муен өскә күтәрелде. Югарыга очып кына менгән балтага бугазга төшеп чабылырга бик кыска вакыт та җитәсе иде. Күз белән күз очрашты, сагыш белән мөлдерәп тулган күзләр түбәннән югарыга таба һич куркусыз, тиле бер тынычлык белән карыйлар иде. Секундның бер өлешенә генә югарыда эленеп туктап калган балтаны Фәрди артка ташлады, тимер очы белән \"зыңк” итеп идәнгә кадалды.\n– Үтер ичмасам, – диде хатын битараф тавыш белән. – Әллә миңа җиңел дип белдеңме?\nХатын инде үксеми иде. Фәрди кулын акрын гына чәчтән аралап ычкындырды. Хәле киткән аяк буыннары баһадир гәүдәне тотмадылар, ир хатын янәшәсендә эскәмиягә артын терәде. Үз хәленә үзе хәйран калып тагын бер тапкыр хатынының күзләренә бакты. Коңгырт күзләрдә нур беткән булса да, алар әле яшьлеген саклаган шикелле тоелдылар. Гөлмәрьямнең йөзе җыерчыксыз, әллә нигә бер очрый торган нечкә сызыклар да язылып югалганнар – Фәрдигә япь-яшь Гөлмәрьям карап торган сыман булып китте. Ир хатынын нәкъ яшь вакыттагы төсле итеп кочагына алды һәм елап җибәрде. Нәкъ ирләрчә итеп, гырылдавык тавыш белән үксеп, әрнеп, тыелгысыз итеп елый иде Фәрди. Күптән югалган бик тә кадерле нәрсәсен яңадан тапкан шикелле рәхәт җиңеллек тә бар иде күңелдә, ул рәхәтлекне алыштыручы, җанның иң тирән почмакларын актарып ташлый торган сызлану, әрнү-сыктау да җитәрлек иде. Болар барысы да бергә укмаштылар, күз яшьләре чишмә булып акты. Гөлмәрьям эндәшми дә, каршылык та күрсәтми, ир кочагына сеңеп беткән килеш тып-тын утыра иде.",
    "description": "Ачык тәрәзәдән хатынның шыңшып-шыңшып елаганы ишетелде. Бу өрү өянәгенең инде төгәлләнгәнлеген хәбәр итә иде. Фәрдинең йөз кат сынаганы бар: бераздан бу шыңшу илереп үксүгә әйләнәчәк, бер унбиш минутлар шулай дәвам иткәннән соң?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/glmriam-hikiane-dvamy-5c8f7dcb93a05800b39d3f59",
    "published_at": "2019-03-18",
    "views_count": 140,
    "views_till_end_count": 113,
    "sum_view_time_sec": 9719,
    "comments_count": 0,
    "slug": "glmriam-hikiane-dvamy"
  },
  {
    "title": "Фәрди (хикәянең дәвамы)",
    "cover": "https://avatars.mds.yandex.net/get-zen_doc/56585/pub_5c8f9efd49683300b25fea8f_5c8f9f2b45330c00b239a42f/scale_1200",
    "body": "Җете кызыл тиз уңа диләр. Фәрдинең бәхете җете кызыл булып чыкты. Бар иде аның да үзен дөньяның кендеге дип санап йөргән көннәре. Авыл хуҗалыгы институтын тәмамлап ике ел агроном булып эшләгәч тә аны туган авылы Зирекледән унике генә чакрым ераклыкта булган Ташлыярга колхоз рәисе итеп билгеләделәр. Егет тышкы кыяфәте белән дә, үз-үзен тотышы белән дә коеп куйган хуҗа иде. Йөз сызыкларыннан ук бөркелеп торучы вәкарь һәм эрелек үлчәп сөйләнгән сүз һәм төптән уйланган гамәл белән ныгытылды: рәиснең абруе авыл халкы алдында да, район хуҗалары тирәсендә дә торган саен үсте. Колхозның уңышлары да ярыйсы гына. Районда аны этеп-төртеп булса да республика күләмендә танытырга җыена башладылар: беренче үзе Фәрдинең эше белән көн дә диярлек кызыксына, аңа һәрчак уңай шартлар тудырырга тырыша иде.\nСиксәненче елның августы тормышта борылыш китергән ай булды. Тәкъдирнең үзенә ниләр әзерләгәнен белсә, бәндә нишләр иде икән? Ул көннәрдә күге һәрвакыт аяз булган Фәрди, әйтик, үзенең илле яшьлегенә күз ташлый алса, үзен көткән сынауларның ачысын алдан татып карау мөмкинлегенә ирешсә, юлларның кайсын сайлар иде икән? Әйтик, ашның тозын кабып караган кебек, язмыш тәмен тәмләп карап булса?.. Алдан... Боларны хәзерге акылың белән артка чигереп кенә уйлап була шул. Язмыш безгә алда нинди табын әзерләгәнен, ул табынга куелачак шулпаның ачысын-төчесен, йокларга яткач, күзләрнең кайсы түшәмнәрдән кайчан нинди эзләр эзләячәген, хәтта уртак түшәкне кем белән бүлешәсеңне, аннан туачак улыңнымы-кызыңнымы кайчан сөясеңне, кемнәрнең каберенә кайчан туфрак ишәсеңне, җандай кадерле булган якыннарың белән кайчан аерылып, кайчан очрашасыңны һәм, гомумән, очрашасыңмы-юкмы икәнен дә алдан белү ихтыяры бирелмәгән шул.",
    "description": "Җете кызыл тиз уңа диләр. Фәрдинең бәхете җете кызыл булып чыкты. Бар иде аның да үзен дөньяның кендеге дип санап йөргән көннәре.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/frdi-hikiane-dvamy-5c8f9efd49683300b25fea8f",
    "published_at": "2019-03-18",
    "views_count": 130,
    "views_till_end_count": 115,
    "sum_view_time_sec": 10172,
    "comments_count": 0,
    "slug": "frdi-hikiane-dvamy"
  },
  {
    "title": "Кыз сорау (хикәянең дәвамы)",
    "cover": "https://avatars.mds.yandex.net/get-zen_doc/114944/pub_5c8fbc0a67fa3e00b3988b62_5c8fbc3c529e8f00b26eb416/scale_1200",
    "body": "Ул елның августында Фәрди өйләнергә йөри  һәм күрше авылдагы Зифаның үз хатыны буласына, айның соңгы җомгасында укылачак никахка, туй мәҗелесенә үзенең егерме тугыз ел элек дөньяга килгәненә ышанган кебек ышана иде. Зифага үлеп гашыйк булмады ул. Колхоз рәисенә буйдак булып яшәү килешми: районнан яисә Казаннан килгән түрәне үз өеңдәге табынга чакырырлык мөмкинлегең булмагач, әллә ничек кенә кебек иде шунда. Районның ул вакыттагы хуҗасы Зиннәтулла Зәйнуллович бер килгәндә киная белән әйтә дә куйды:\n– Кырларың ошады, Фәрди Фәһмиеч, – диде, – инде синең хатын кискән токмачлы шулпаны да бер авыз итеп карыйсы иде.\nБеренченең колхоз рәисенең өендә сыйланырга яратуын Фәрди белә иде. Тик менә аның өенә дигән бүрәнәләрне мүклисе дә, чутлыйсы бар иде шул әле.\n– Булыр,  Зиннәтулла Зәйнуллович, аз гына сабыр итсәк, анысыннан да эш калмас, – дип ярым шаярып вәгъдә биреп ташлады Фәрди. Исәбе аның болай да бу көзгә башлы-күзле булу иде. Беренче белән сөйләшүдән соң, эшне тагын да ашыктырырга булды. Йорт нигезенә чокырны да казытты, бетон блоклар кайтартып нигезне ныгытып та куйдылар, тактасы-бүрәнәсе дә тиешле урынга ташып өелде. Июль урталарында Фәһми карт белән Гөлбикә җиңги – Фәрдинең әтисе белән әнисе – парлашып Ташчишмәгә кыз сорарга килделәр. Кода булырга тиешле Зәйни Фәрите өстәл артында шатлыгын яшерә алмыйча кыбырсып утыра иде, Фатыйма абыстай да табын тирәсендә биеп кенә йөрде – кияү илдә бер дигән булачак иде. Артык сатулашмыйча гына туй көне, никах сәгате билгеләнде. Ике як та эшне хәл ителгәнгә саный иде. Фәрди сизде: Зифа да үзен күкнең җиденче катындагы кебек хис итә иде. Тик үз күңелендә мондый чакларда булырга тиешле очынуны гына тоймады: күңел кошы никтер канат какмады. Шагыйрь әйтмешли \"хис тыюлы, күңел утырган” булуга юрады моны  яшь кияү.",
    "description": "Ул елның августында Фәрди өйләнергә йөри  һәм күрше авылдагы Зифаның үз хатыны буласына, айның соңгы җомгасында укылачак никахка, туй мәҗелесенә үзенең егерме тугыз ел элек дөньяга килгәненә ышанган кебек ышана иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kyz-sorau-hikiane-dvamy-5c8fbc0a67fa3e00b3988b62",
    "published_at": "2019-03-18",
    "views_count": 174,
    "views_till_end_count": 130,
    "sum_view_time_sec": 9675,
    "comments_count": 2,
    "slug": "kyz-sorau-hikiane-dvamy"
  },
  {
    "title": "Күңелдәге давыл (хикәянең дәвамы)",
    "cover": "https://avatars.mds.yandex.net/get-zen_doc/111343/pub_5c90875541088100b4f9fe8f_5c908786d4eea800b274a35b/scale_1200",
    "body": "Тик ялгышкан булып чыкты. Күңелдә давыл икенче көнне үк купты. Кичтән бармакка шырпы кадалган иде. Фәрди шуны инә белән генә актарып чыгарды да, моның тәкъдир шырпысы икәнен искәреп тә тормыйча, тыныч кына йокларга ятты. Иртәнгә бармак шешле, сөяккә үк төшеп үтереп сызлый иде. Колхоз идарәсендә бригадирларга көндәлек эш кушуны ничек кирәк алай төгәлләп, бармагын авызына кабып суырырдай булып көтте Фәрди медпунктның ачылганын. Эшкә яңа кыз билгеләнгәнен белә иде, ләкин болай да корырак холыклы Фәрди үзенең йөрәген җиңел генә кемдер җилкетер дә, язмыш елгасы бүтән ярларга борылып ага башлар дип уйлап та карамый иде. Сукмак буйлап йөзеп кенә килүче сылу гәүдә  баскыч төбендә бармагын кысып утырган егетнең җанын беренче күз ташлауда ук айкап-чайкап ташлады бугай. Беравыкка бармакның сызлавы да онытылган төсле булды. Үзенең авылда төп хуҗа икәнен дә онытып, каушады, тирләде дә пеште Фәрди, бөтенләй малайларча кыланды, оештырып мәгънәле җөмлә әйтә алмады. Гөлмәрьям исә (кыз Гөлмәрьям исемле булып чыкты) күп сөйләшмәде, эшләде дә эшләде. Кулы эшкә ябышып тора иде үзенең. Бармак ярылды, үлеге сытып чыгарылды, эшкәртелеп бинт белән пөхтә генә итеп бәйләнеп тә куелды. Сызлау басылды да, басылмады да бугай. Дөресрәге, бармактагы авырту җанга күчкән төсле булды. Кичкә кадәр Гөлмәрьямнең акка төренгән сылу гәүдәсе, түгәрәк йөзендәге мәхәббәт чокырлары, сызылып киткән каш астындагы серле күзләре күңелдән китмәде, мөлаем тавышы колакта кайтаваз кебек яңгырап торды. Егетнең иләсләнгән күңеле, бөтен хыял байлыгын эшкә җигеп, кызның сурәтен тагын да камилләштерү, аңа яңа бизәкләр, төсмерләр эзләү белән мәшгуль булды.  Гашыйк булу шул икән. Өйләнергә йөргән Фәрди бу хиснең чын исемен әле белми иде. Гөлмәрьямне күрмәсә, белми дә каласы булган икән.",
    "description": "Тик ялгышкан булып чыкты. Күңелдә давыл икенче көнне үк купты. Кичтән бармакка шырпы кадалган иде. Фәрди шуны инә белән генә актарып чыгарды да, моның тәкъдир шырпысы икәнен искәреп тә тормыйча, тыныч кына йокларга ятты.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/keldge-davyl-hikiane-dvamy-5c90875541088100b4f9fe8f",
    "published_at": "2019-03-19",
    "views_count": 96,
    "views_till_end_count": 79,
    "sum_view_time_sec": 7315,
    "comments_count": 0,
    "slug": "keldge-davyl-hikiane-dvamy"
  },
  {
    "title": "Гашыйк булу (хикәянең дәвамы)",
    "cover": "https://avatars.mds.yandex.net/get-zen_doc/29485/pub_5c90e210a611ae00b42d7b4b_5c90e247d1eee700b32ff8c3/scale_1200",
    "body": "Тик туй көне якынлашкан саен, күңелдәге давыл көчәйде. Ташчишмәгә ул иренчәк бала эшкә тотынган сымак теләр-теләмәс кенә бара, туй мәшәкатьләрен дә борып куйган сәгать йөрергә мәҗбүр ителгән кебек бер мәҗбүрилек белән генә башкара иде. Ә туй көне якынайганнан якыная иде. Кайвакытларда Фәрдинең вакытны туктатып, яисә бөтенләйгә кирегә борып торасы килә башлый, ләкин вакыт колхоз рәисенә дә, райком секретарена да буйсынмый иде шул. Министрга кабул ителүгә язылып та, әллә кайларга главкаларга, трестларга кереп тә хәл итеп булмый иде бу мәсьләне. Фәрди, рәис буларак, колхоз проблемаларын шулайрак хәл итәргә күнеккән иде. Ә менә бу очракта тәмам чарасыз, гаҗиз калды, ике яр арасында талпынды – талпынуы бушка иде, барысына да кул селтәп онытылырга тырышты – оныту дигәне дә барып чыкмады. Иртәгә туй буласы көннең төнен Фәрди ут йотып үткәрде, җан никахка карыша иде, кеше арасында яхшы түгел, дигән уй гына егетне кальбе теләмәгән эшкә этәрә, алдагы көннең котылгысыз вакыйгаларына кыстый, мәҗбүр итә. Төн буе шулай акыл белән хис талашты. Иртәгесен шулай да хис җиңде.\n– Әти, – диде Фәрди, ду-чат килеп туйга әзерләнеп йөрүчеләр арасыннан Фәһми картны лапас астына чакырып алып, – мин Зифага өйләнмәскә булдым.\n– Ничек алай?.. – ата кеше улын шаярта дип белде. – Бүген бит инде туй көне, туйда өйләнмичә калып була димени?!\n– Юк, туйлар булмас, ахыры, инде әти. Сез ничек тә җайлап кына Зифага хәбәр итегез инде. Көтмәсен ул бүген мине...\n– Булмастайны сөйләмә, улым, синең кебек урындагы кешегә андый балалык килешмәс. Мондый мөгез чыгарганнарын минем гомеремдә дә ишеткәнем юк, булганы юк андый эшнең,  – карт инде матавыкның чын икәненә ышана башлаган иде шикелле. – Райкомда да башыңнан сыйпамаслар.\nФәрди калганын кул селтәп кенә аңлатты да машинасына чыгып утырып Ташлыяр ягына таба кузгалып юк булды.",
    "description": "Тик туй көне якынлашкан саен, күңелдәге давыл көчәйде. Ташчишмәгә ул иренчәк бала эшкә тотынган сымак теләр-теләмәс кенә бара, туй мәшәкатьләрен дә борып куйган сәгать йөрергә мәҗбүр ителгән кебек бер мәҗбүрилек белән генә башкара иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/gashyik-bulu-hikiane-dvamy-5c90e210a611ae00b42d7b4b",
    "published_at": "2019-03-19",
    "views_count": 141,
    "views_till_end_count": 100,
    "sum_view_time_sec": 8092,
    "comments_count": 0,
    "slug": "gashyik-bulu-hikiane-dvamy"
  },
  {
    "title": "Зифа (хикәянең дәвамы)",
    "cover": "https://avatars.mds.yandex.net/get-zen_doc/197791/pub_5c910bb8ee822b00b38b5639_5c910bef31b65e00b39338f5/scale_1200",
    "body": "Өйдә ыгы-зыгы купты. Туйга әзерлекне дәвам итәргә дә, итмәскә дә белмәделәр. Ташчишмәгә дә үзе теләп хәбәр салырга теләүчеләр табылмады. Фәһми картның да, карчыгы Гөлбикәнең дә кулыннан эш төшкән иде. Йорттагы шатлыклы буталышны, татлы тантананы озакламый кабер тынлыгы алыштырды. Фәһми картны әле кичкә илдә-көндә күрелмәгән мондый борылыш хакында ишетмичә туйга җыелган кардәш-ыруны кире борып тору кебек хурлыклы мәшәкать көтә иде.\nТик боларның берсе дә кыз йортындагы фаҗигага тиңләшерлек түгел иде. Төш узып, сәгать икеләр тулганчы, берни дә булмагандай, бизәлгән машиналарны көттеләр. Йортта мондый чакларда була торган гадәти дулкынлану, гадәти киеренкелек хөкем сөрде. Зифаның гына йөрәге нидер сизенгән сыман талпына, тынгысызлана иде.\nФәрдидәге үзгәрешне үзенең сизгер хатын-кыз йөрәге белән тойган иде инде ул. Тик мондый ук хыянәтне, бу дәрәҗәдәге мыскыллауны алдан күз алдына китереп тә, уйлап та, төшенеп тә булырлык түгел иде. Кыз алырга сәгать икедә килергә тиешләр иде – машиналар күренмәде. Зирекле белән Ташчишмә арасы кул сузымы гына, юлда бер-бер тоткарлык килеп чыкса да, җәяүләп килерлек вакыт узды – юлда тынлык иде. Олы юлга текәлеп караган күзләр арыдылар, киеренкелек артты, кыз әтисе тешләрен кысып, иреннәрен чәйни башлады. Зифаның эчендә мең тамыр өзелде, йөрәкне яшеннәр суккан кебек булды. Фәрдине көтү кирәкмәс эш икәнлеген иң беренче ул аңлады. Мондый коточыргыч хурлыкны, бөтен кардәш-ыру алдында мондый мыскыллауны күтәрү өчен ат йөрәкләре кирәк иде, хатын-кызның нәфис йөрәге, нечкә тамырлары мондый хәсрәт өчен дип яратылмагандыр бит инде. Алар менә-менә шартларга, йөрәк ярылырга тиеш иде. Я, Рабби! Кыз анда ташланып, монда талпынып карады. Тар диварлар эчендәге кыз күңелендә давыллар уйный иде. Әгәр дә ул давылның чын куәтен татысалар, стеналар түзмәс, ишелерләр иде. Әмма ярсу ташкын кыз күкрәге эчендә генә шаулады, аның кара көчен Зифадан башка беркем дә тоймады. Һәркем үзенчә кызны кызганды, кайгырды, әти белән әнинең дә борчуы баштан ашты, әмма берсе дә Зифа кичергән кадәр тетрәнүне кичерә алмады. Кичкә, туй башланырга тиешле сәгатьләр җиткәндә, кызның бәгыре таш булып катты. Катты да тынып калды. Бу кайчан да булса бер шартларга тиешле яшен ташына тиң халәт иде. Бу ташның ялкыны кайчан булса да бер Фәрдине көйдермичә кала алмас, аның язмышын чәлпәрәмә китермичә туктамас.",
    "description": "Өйдә ыгы-зыгы купты. Туйга әзерлекне дәвам итәргә дә, итмәскә дә белмәделәр. Ташчишмәгә дә үзе теләп хәбәр салырга теләүчеләр табылмады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/zifa-hikiane-dvamy-5c910bb8ee822b00b38b5639",
    "published_at": "2019-03-19",
    "views_count": 92,
    "views_till_end_count": 76,
    "sum_view_time_sec": 8875,
    "comments_count": 0,
    "slug": "zifa-hikiane-dvamy"
  },
  {
    "title": "Туй (хикәянең дәвамы)",
    "cover": "https://avatars.mds.yandex.net/get-zen_doc/162989/pub_5c91ecdb53d8d100b342b749_5c91ecfcd50a9f00b3af671f/scale_1200",
    "body": "Җәй ахырына билгеләнгән туй кыш башында гөрләп үтте. Кәләш бүтән дә, кунакларның бер яртысы башкалар иде. Фәрдинең җете кызыл бәхете булып янында Гөлмәрьям утырды. Кияү белән кыз гел елмайдылар, гел елмайдылар. Алар бәхетлеләр иде. Кырдагы җәяүле буранны ерып чуваш авылы Янайга таба йөрәген учына кысып атлаган Зифаны алар, әлбәттә, күрә алмыйлар иде. Чуаш карчыгы Анастасиянең кыйшайган капкасы ыңгырашып ачылганда да Гөлмәрьямнең нәфис кулларын учына кысып утырган Фәрди бик бәхетле иде. Кортканың терәүле йортының тупсасы күгәргән такта ишеге шыгырдап Зифа артыннан ябылганда да, ул үз бәхетенә төбәлгән инәнең үткер очы озакламый кадалачагын һәм үзен гомерлек газапларга салачагын тоя алмый иде. Әгәр тойса... Тойса Фәрди лачыннар булып күккә ашар да Зифаның юлына аркылы төшәр иде.",
    "description": "Җәй ахырына билгеләнгән туй кыш башында гөрләп үтте. Кәләш бүтән дә, кунакларның бер яртысы башкалар иде. Фәрдинең җете кызыл бәхете булып янында Гөлмәрьям утырды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tui-hikiane-dvamy-5c91ecdb53d8d100b342b749",
    "published_at": "2019-03-20",
    "views_count": 90,
    "views_till_end_count": 81,
    "sum_view_time_sec": 6547,
    "comments_count": 0,
    "slug": "tui-hikiane-dvamy"
  },
  {
    "title": "Сихерче (хикәянең дәвамы)",
    "cover": "https://avatars.mds.yandex.net/get-zen_doc/1528313/pub_5c91f80a77583700b2d55daf_5c91f831f5689c00b3d9922b/scale_1200",
    "body": "Нәчтүк түти такта ишекне келәгә элде.\n– Йөрисең   шунда бүлдереп, иртәнге яктарак килергә ярамый идеме?\nЗифа үзенең нәрсәне бүлдергәнен, ни өчен иртәнге якта килергә тиешлеген аңламыйча гына өйгә узды. Өй уртасында такта өстәл, өстәл өстендә өч-дүрт тәлинкә тезелеп куелган иде. Кунаклар көтә, ахрысы, бу чуваш карчыгы. Алай булгач ник ишекне келәгә элде?\n– Шикләнмә! Шикләнерлек булсаң, монда йөрмә!\nАнастасиянең йөзе ачулы, сүзләре төртмәле иде:\n– Көндәшеңне юлдан алып ташларга дип килдеңме?\n– Ул көндәшем түгел минем...\n– Бу дөньяда без барыбыз да көндәшләр. Урын җитми адәм баласына җир өстендә. Кемнедер юлыннан алып ташламаса, күңеле канәгать түгел. Менә син дә үч йөртәсең йөрәгеңдә, шул үчең сине йөртә. – Чуваш карчыгы ысылдавык тавыш белән көлеп җибәрде. – Йә, әйт, киптереп элимме көндәшеңне, салкын суларга салыйммы? Синеке генә булсынмы ир, әллә икегезгә бүлешәсезме?\nЫсылдавык көлү каһкаһәле шаркылдауга әйләнде дә сүнде. Зифаны курку биләп алды. Ул инде торып чыгып китәргә дә җыенган иде, сихерче  сөякчел кулларын кызның иңнәренә батырды.\n– Кузгалма! Әйт заказыңны! Җеннәрем эш көтә. – Карчык тыпырдап биеп алды. Өйнең сүрән яктысында аның күзләре сәер ялтырыйлар иде.\n– Фәрди миңа кирәкми, – диде Зифа, куркуын җиңәргә тырышып,  – хатын белән дә яшәмәсен, хатыныннан да аерылмасын. Менә шуны эшли аласыңмы син..\n– Җен карчыгы, җен карчыгы! – дип элеп алды Анастасия аның әйтеп бетермәгән сүзен. – Ошадың син миңа, кызый! Әле моңарчы берәүнең дә мине үзем барында болай атаганы юк иде.\n– Мин... әйтмәдем, – диде Зифа, аптырап.\n– Әйтмәсәң, уйладың. Уй җитә бәндәгә, уй җитә, – дип хихылдады карчык. Зифаның эченә салкын йөгерде, тамырларга боз тигән кебек калтыратып куйды.\n– Иртәгә, кояш баер алдыннан, кибеттән генә алынган өр-яңа инә алып кил. Кара аны, беркем дә кулланган булмасын. Акча алмыйм, бер чирек көмешкә китерерсең...\nКарчыкның Зифа ишеткән соңгы сүзләре шул булды. Калганын ул төштә күргән кебек кенә хәтерли. Сихерче аның йөзеннән сөякчел кулын йөртеп алды да келәне күтәрде. Такта ишек шыгырдап ачылды, шыгырдап ябылды. Эчтән ап-ачык булып келә эленгән тавыш ишетелеп калды. Зифа куркып кына тәрәзәгә борылып карады. Сүрән ут яктысында Анастасия тәлинкәләргә аш бүлеп йөри иде. \"Кунаклар көтә, димәк. Алай булгач ник ишекне бикләде?” – Зифа, күңелендә туган уйдан әллә нигә калтыранып, урамга атлады. Ялгыз карчыкның бикле өй эчендә тәлинкәләргә аш бүлеп йөрүе сәер тоелды. Урамда буран көчәйгән. Зирекледә туй гөрли иде.",
    "description": "Нәчтүк түти такта ишекне келәгә элде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/siherche-hikiane-dvamy-5c91f80a77583700b2d55daf",
    "published_at": "2019-03-20",
    "views_count": 40,
    "views_till_end_count": 36,
    "sum_view_time_sec": 4681,
    "comments_count": 0,
    "slug": "siherche-hikiane-dvamy"
  },
  {
    "title": "Мәчеткә таба (хикәянең дәвамы)",
    "cover": "https://avatars.mds.yandex.net/get-zen_doc/1112006/pub_5c9234275c6e1b00b3a103ca_5c923458420abd00b350702b/scale_1200",
    "body": "Фәрди китапка карап госел коенды. Илле ике яшенә җитеп аның беренче тапкыр госел коенуы иде. Тән җиңеләеп калган төсле тоелды. Бисмилласын әйтеп, чиста киемнәрен киенде дә мәчеткә таба юнәлде. Күңелдә икеле халәт туды. Әллә ничек кенә сәер булып китте, мәчет бусагасыннан аяк атлап керү ниндидер бер авыр эш кебек тоела башлады. Шул ук вакытта, ниятләгәч, кермичә калу да яхшы түгел шикелле иде. Илле яшәр ир, үз-үзе белән көрәшеп, Аллаһ йортына таба атлады. Өйлә намазына җитешергә тиеш әле. Мәчет капкасы төбендә ап-ак \"алтылы” \"Жигули” туктаган иде. Манарадан моңлы азан тавышы яңгырады. Бу тавыш, өйдәге гадәти спектакльне искә төшереп, йөрәкне калтыратты. Фәрди, ихтыяр көчен туплап, калын ишекне эчкә таба этте. Ул кергәндә куллар азан догасына күтәрелгән иде. Фәрди дә, кыйблага караган килеш, кулларын йөзенә күтәрде, раббысына ни дип эндәшергә дә белмичә аптырап, иреннәрен кыймылдатты. Дога тәмамлангач, күрештеләр. Габделбәр улы Исламнан башка тагын бер ир намазга килгән иде. Аның йөзе Фәрдигә таныш та, таныш түгел дә кебек тоелды. Ирләр бер-берсенә текәлебрәк карадылар.\n– Бәрәкалла, бирәм дигән колына, чыгарып куяр юлына, – диде елмаеп ярымтаныш ир. – Син дә намаздамы, кордаш?\nКемнедер хәтерләтә башлаган ирнең какча йөзенә киң булып елмаю җәелде.\n– Менә килгән идем әле... Намаз укый белмәсәм дә...\n– Бик дөрес эшләгәнсең, Фәрди абый. Җәмәгать белән укысак, иншаллаһ, Раббыбыз кабул итмичә калмас, – дип Ислам да сүзгә кушылды.",
    "description": "Фәрди китапка карап госел коенды. Илле ике яшенә җитеп аның беренче тапкыр госел коенуы иде. Тән җиңеләеп калган төсле тоелды. Бисмилласын әйтеп, чиста киемнәрен киенде дә мәчеткә таба юнәлде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/mchetk-taba-hikiane-dvamy-5c9234275c6e1b00b3a103ca",
    "published_at": "2019-03-20",
    "views_count": 93,
    "views_till_end_count": 74,
    "sum_view_time_sec": 4549,
    "comments_count": 0,
    "slug": "mchetk-taba-hikiane-dvamy"
  },
  {
    "title": "Ягъфәр (хикәянең дәвамы)",
    "cover": "https://avatars.mds.yandex.net/get-zen_doc/1110951/pub_5c935f4e87bc4b00b3426f97_5c935f90f46afa00b308c2c6/scale_1200",
    "body": "Фарыз намазга җәмәгать булып бастылар. Колак кагып, намазга керешсә дә, Фәрди янәшәдәге ирнең кемлеген хәтерләү уеннан арына алмады. Намазның урта бер җирендә кылт итеп Ягъфәр искә төште. Иңнәрне иңгә терәп янәшә баскан ир Ташчишмәнең Ягъфәр иде. Намаз укылып, тәсбихлар әйтелеп, догалар кылынгач, урамга чыктылар.\n– Мин синең янга дип килгән идем, кордаш, – диде Ягъфәр, Фәрдинең җиңенә орынып. – Сөйләшергә иде безгә.\n– Сөйләшик соң... – Фәрди текәлеп Ягъфәрнең йөзенә карады. Ябык кына кызгылт йөз. Моннан егерме еллар тирәсе элек тә сөякчел яңаклар шулай кызылланып тора иде. Чыраеннан һаман да балалык китмәгән төсле. Бары тик маңгайда куе булып сызылган җыерчыклар гына Ягъфәргә иртә картайган сабый кыяфәте бирәләр. – Тик өйгә чакыра алмыйм сине. Хатын чирле минем.\n– Анысын беләм... Тик шулай да өеңә кайтып сөйләшәсе иде... Инәне дә аласы бар...\nФәрди Ягъфәрнең соңгы сүзләренә игътибар итмәде. Күптән инде аның өенә чит кеше аяк басканы юк. Гөлмәрьям һәр керүчегә эт булып өрә башлаган көннән алып Фәрдинең гөрләп торырга тиешле болын чаклы өе суынды, тынып калды. Ул көнне Фәрди яхшы хәтерли. Карьераны җимергән, тормышны кара болытлы көнгә әверелдергән мизгелне мәхшәрдә дә хәтерләр ахрысы ул. Шушы Ягъфәр бит инде ул вакытта төшкә чаклы урта өйнең ябылып бетми торган ишегенең яңагы белән мәш килде.",
    "description": "Фарыз намазга җәмәгать булып бастылар. Колак кагып, намазга керешсә дә, Фәрди янәшәдәге ирнең кемлеген хәтерләү уеннан арына алмады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iagfr-hikiane-dvamy-5c935f4e87bc4b00b3426f97",
    "published_at": "2019-03-21",
    "views_count": 101,
    "views_till_end_count": 80,
    "sum_view_time_sec": 6716,
    "comments_count": 2,
    "slug": "iagfr-hikiane-dvamy"
  },
  {
    "title": "Табын (хикәянең дәвамы)",
    "cover": "https://avatars.mds.yandex.net/get-zen_doc/1533968/pub_5c9393c987bc4b00b342712b_5c939410910fbc00b349d5ca/scale_1200",
    "body": "Кичке якта Зиннәтулла Зәйнуллович сугылырга тиеш иде. Беренченең гадәтен яхшы белгән Фәрди табынның әзерлеген үзе тикшерде, һәр нәрсәне үзе барлады. Гөлмәрьям уңган хатын булып чыкты – ул әзерләгән өстәл ал да гөл иде. Ишек мәшәкате дә хәл ителгәч, райком секретареның күңеленә кадалырдай шырпылы-инәле нәрсәләр калмады бугай инде. Бу көнне беренчегә ошарга кирәклеген Фәрди башка рәисләрдән ишетеп яхшы ук белә иде. Табынга гел секретарь яраткан ризыклар гына куелды. Зиннәтулла Зәйнулловичның кәефен көйләр өчен, Фәрди Казаннарга үзе барып алып кайтты күбесен. Райком секретареның сәерлеге шунда иде: өендә әзерләнгән табынын ошатмаган рәисләрне ул тотмый. Шуңа да беренче яраткан меню һәр колхоз рәисенең блокнотында. Фәрди аны өйләнгәнче үк күрше хуҗалык рәисе Газизулладан күчереп алды. Табын шул блокнот күрсәтмәләре буенча төзелде. Яшь ирнең уйлавынча, табын янындагы Гөлмәрьям аның иң яхшы бизәге булачак иде.\nБеренче белән барлык мәсьәләләрне хәл итеп, дөресрәге, юкны бушка аударып, хуҗалыкны йөреп чыкканда, кояш инде офыкка авышып бара иде. Шулай кичләтеп кенә нарат исе аңкытып торган өйнең баскычына бастылар. Ишек төбендә үк балкып: \"Хуш киләсез!” – дип Гөлмәрьям каршы алды. Фәрдинең күкрәгендә рәхәт дулкыннар биеште: мондый каршылау Зиннәтулла Зәйнулловичка ошарга тиеш иде. Яшь ир, ярарга тырышып, беренченең бер алдына, бер артына төште. Шунда моңарчы үзендә сизелмәгән тәлинкә тоту сыйфатының акрын гына кальбендә борынлап, үрләп ятуын тойды ул. Беразга гына үз алдында үзенә оят булып китте. Тик карьера ясау теләге оят хисеннән өстенрәк булып чыкты: ничек итеп булса да бүген Зиннәтулла Зәйнулловичка ярарга кирәк иде.",
    "description": "Кичке якта Зиннәтулла Зәйнуллович сугылырга тиеш иде. Беренченең гадәтен яхшы белгән Фәрди табынның әзерлеген үзе тикшерде, һәр нәрсәне үзе барлады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tabyn-hikiane-dvamy-5c9393c987bc4b00b342712b",
    "published_at": "2019-03-21",
    "views_count": 101,
    "views_till_end_count": 83,
    "sum_view_time_sec": 6039,
    "comments_count": 0,
    "slug": "tabyn-hikiane-dvamy"
  },
  {
    "title": "Аяз көндәге яшен",
    "cover": "https://avatars.mds.yandex.net/get-zen_doc/1132604/pub_5c9473b7d1abed120c281027_5c94757f30a1ae13ccd62437/scale_1200",
    "body": "Аяз көндәге яшен табынга шулпа чыгарганда яшьнәде. Нәфис гәүдәсен төз тотарга тырышып тигез генә атлап килгән Гөльмәрьям кулындагы тәлинкәсен кинәт кенә төшереп җибәрде. Чәлпәрәмә килгән тәлинкә ватыклары буялмаган сап-сары идән тактасы буйлап як-якка сибелештеләр. Бу кадәресенә генә түзәргә булыр иде әле, ахыр чиктә монысын шаяртуга да борып җибәрергә була. Әнә Зиннәтулла Зәйнулловичның да канәгать йөзе алай кискен үзгәрмәде, авызы берәр үткен сүз әйтергә дип ачыла башлады шикелле. Бу вакыйгаларның барысын да Фәрди акрынайтылган кинодагы кебек хәтерли. Гөлмәрьям көтелмәгәнчә идәнгә тезләнде дә район хуҗасына карап чын этләрчә ырылдап куйды һәм буылып-буылып өрергә тотынды. Акылларга сыймаслык бу күренештән Зиннәтулла Зәйнулловичның шаяртырга дип ачылган авызы эленеп калды, Фәрдинең күзләре акаеп маңгаена менде. Тын кысылып туктап калган иде, шуңа да: \"Нишләвең бу Гөлмәрьям?”  – дигән аптыраулы сүзләр бераз соңгарак калып чыктылар шикелле. Үлем тынлыгы белән узган берничә минуттан соң, яшь хатын идәнгә ятып илереп үкси иде инде. Бөтен әгъзаларны параличландырган шоктан айнып, Фәрди идәндә яткан Гөлмәрьямгә үрелгәндә, Зиннәтулла Зәйнуллович тиз генә җыенып өйдән чыгып китте. Йорт хуҗасы аны озатып тормады, чөнки үз хәле хәл иде. Аннан соң хәзер инде беренченең йөзенә күтәрелеп карарга оят булып тоелды.",
    "description": "Аяз көндәге яшен табынга шулпа чыгарганда яшьнәде. Нәфис гәүдәсен төз тотарга тырышып тигез генә атлап килгән Гөльмәрьям кулындагы тәлинкәсен кинәт кенә төшереп җибәрде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/aiaz-kndge-iashen-5c9473b7d1abed120c281027",
    "published_at": "2019-03-22",
    "views_count": 231,
    "views_till_end_count": 205,
    "sum_view_time_sec": 19552,
    "comments_count": 12,
    "slug": "aiaz-kndge-iashen"
  },
  {
    "title": "Бәхиллек сорау (хикәянең дәвамы)",
    "cover": "https://avatars.mds.yandex.net/get-zen_doc/1781308/pub_5c94b71eb3119921e9d376dd_5c94b767910fbc00b349e248/scale_1200",
    "body": "Фәрдине рәислектән алырга да өченче секретарьны гына җибәрделәр. Эштән китәргә гаризаны бәхетсез ирнең үзеннән яздырганнар иде, шуңа да әллә ни матавык чыкмады. Шул чаклардан бирле Фәрди хатыны белән яшәмәде дә, аны ташлый да алмады. Хатынны шифаханәләргә йөртүдән рәт-баш чыкмады. Күрәсең, бу бәхетсез спектакль ирнең язмышында гомерлек драма буларак язылгандыр – яше иллегә җиткән Фәрди инде ниндидер үзгәрешкә өметләнми дә иде. Бары тик моңайган чакларында: \"Зифаның каргышы төште,” – дип кенә куя иде ул үз алдына. Тик Ташчишмәгә барып Зифа белән бәхилләшергә дигән уй никтер күңелдә тумый иде. Ничек яшәгән, шулай яшәлде.\nЯгъфәрнең әрсезләнеп өйгә үк кайтырга теләве Фәрдине беравыкка аптырашка калдырды. Моннан егерме ел элек Фәрди барында үзен болай кыю тотмый торган иде егет. Бүген әнә ак жигулиеның ишеген  ачып кордашына хуҗаларча урын күрсәтеп маташа. Җәяүлегә калганына байтак еллар инде Фәрдинең. Дан-дәрәҗә китү белән, элеккеге тәкәбберлек тә эзсез югалды. Үз эченә бикләнгән бәхетсез ир булып гомер кичерә башлаганнан бирле кальбтә күп нәрсә үзгәрде, ахрысы. Шуңамы никтер Ягъфәрнең дилбегәне үз кулына алуына риза хәлдә, машинага кереп утырды.\n– Син, туган, миңа үпкәләмә. Синең авыр язмышыңның бер сәбәпчесе мин булдым бит. Менә хәзер бүген хатаны төзәтер вакыт җитте шикелле. Бәхилләшергә дип килдем мин...\nМашина хуҗасы күзгә туры карый иде. Әйтер сүзе тагын булгангамы, ул кузгалып китәргә ашыкмады.\n– Төнәген Зифа янында булдым мин. Хәле авыр аның. Ул да бәхиллек сорый, – Ягъфәр күзләрен билгесез ераклыкка төбәде. – Барырга иде сиңа аның янына, Фәрди. Барыбыз да Алла коллары бит... Хаталандык... Гөнаһларга баттык...",
    "description": "Фәрдине рәислектән алырга да өченче секретарьны гына җибәрделәр. Эштән китәргә гаризаны бәхетсез ирнең үзеннән яздырганнар иде, шуңа да әллә ни матавык чыкмады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bhillek-sorau-hikiane-dvamy-5c94b71eb3119921e9d376dd",
    "published_at": "2019-03-22",
    "views_count": 196,
    "views_till_end_count": 144,
    "sum_view_time_sec": 9836,
    "comments_count": 0,
    "slug": "bhillek-sorau-hikiane-dvamy"
  },
  {
    "title": "Үч (хикәянең дәвамы)",
    "cover": "https://avatars.mds.yandex.net/get-zen_doc/965902/pub_5c95d08619fa6800b3c9d526_5c95d0b519fa6800b3c9d527/scale_1200",
    "body": "Фәрди эндәшмәде. Ниндидер ул белмәгән хәлләрне дә белә иде, ахрысы, бу Ягъфәр. Шуңа да сүзсез генә көтәргә булды.\n– Чуваш карчыгы Анастасиянең сихере кадалды сезнең бәгырьгә, кардәш. Сихер Зифа соравы буенча ясалды, зәхмәтле инәне ишек өстендәге мүккә илтеп мин кададым. Зифа инәлеп үтенде бит... Бик кызганыч иде мескен...\nФәрди җилнең кай яктан искәнен сизә башлады шикелле. Ягъфәрнең утлы сүзләре баш миендә әле эшкәртелеп үк бетмәсә дә, үз хәсрәтенең шушы какча ир катнашында әвәләнгәнен әллә кай төше белән генә тоеп алды. Тоеп алды да арысланнар булып үкерәсе килеп китте. Ләкин яшеннәр яшьнәтер тавыш урынына күкрәктән:\n– Соң синең миндә ни эшең бар иде соң? – дигән зәгыйфь сорау гына чыкты.\nЯгъфәр, бер сүз дә эндәшмичә, урам читендәге юкәгә төбәлеп торды.\n– Бар иде шул, туган, – диде ул, ниһаять,  – Син бит хуҗа идең... Безнең ише гади малайларны аз кыерсытмадың. Бәлки, хәтерләми дә торгансыңдыр, без бит синең белән параллель сыйныфларда укыдык. Соңыннан мин – балта остасы, столяр ягъни, ә син – колхоз рәисе, хуҗа кеше. Баштарак алай түгел идең, яши торгач, эреләндең син Фәрди. Бервакыт мин Бактый болыныннан печән чаптым. Хайван асрарга кирәк бит авылда. Печәнемне киптереп, чүмәләләп куйган идем инде, син килеп чыктың. Мине эттән алып эткә салып сүктең шунда. Югыйсә, без яшьтиләр генә идек. Берәр олырак яшьтәге хуҗа булса, алай ук гарьләнмәгән дә булыр идем, бәлки... Ләкин син сүгеп кенә дә калмадың, киптерелгән бөтнек кебек печәнгә кесәңнән шырпы чыгарып ут төрттең. Син сызган шырпыдан күңелдә үч кабынды шул чакта. Хәзерге акылым булса, кичерер идем сине, ләкин мин ул чакта синең кебек үк яшь һәм кайнар идем шул... Менә бәхилләшергә килдем...",
    "description": "Фәрди эндәшмәде. Ниндидер ул белмәгән хәлләрне дә белә иде, ахрысы, бу Ягъфәр. Шуңа да сүзсез генә көтәргә булды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ch-hikiane-dvamy-5c95d08619fa6800b3c9d526",
    "published_at": "2019-03-23",
    "views_count": 120,
    "views_till_end_count": 102,
    "sum_view_time_sec": 7980,
    "comments_count": 0,
    "slug": "ch-hikiane-dvamy"
  },
  {
    "title": "Сихерне кайтару (хикәянең дәвамы)",
    "cover": "https://avatars.mds.yandex.net/get-zen_doc/96506/pub_5c9761df6a3fda00b3ecaac5_5c9762a11a1ea000b4de119d/scale_1200",
    "body": "Фәрдинең тыны кысылды. Кара, нинди интригалар ваткан икән аның язмышын. Күз алдына акрынайтылган кинодагы төсле идәнгә тезләнеп сыгылып төшкән Гөлмәрьям килде. Аш тәлинкәсе белән бергә бәхете дә ватылган икән мескенкәйнең. Фәрдинеке дә. Ир күңеленнән генә Гөльмәрьям янәшәсенә ут капкан печән кибәннәрен китереп куйды. Артык кыйбат түләмәде микән ул печәннәр өчен? Хәер, Зифа бар бит әле... рәнҗетелгән, канатлары каерылган Зифа. Ягъфәр катышмаса да, Зифа кайчан булса да бер үчен җиренә җиткергән булыр иде. Димәк, үз бәхетсезлегендә Фәрди үзе гаепле булып чыга.\n– Хаталарны төзәтер чак җитте, кордаш. Ахирәткә калдырмаска иде боларны. Нишлибез, кайтып инәне алабызмы?\nФәрдинең авызы кипкән иде, тавышы карлыгып чыкты:\n– Кайтыйк, – диде ул, зәгыйфь кенә итеп.\nЯгъфәр ишек алдындагы чирәмлектә ике рәкагать нәфел намазы укыды, кулын күккә юнәлтеп Аллаһның җен-шайтаннардан үзен саклавын сорады. Ишек бусагасыннан бисмилланы әйтеп атлап узганнан соң, акрын гына тавыш белән \"Аятелкөрсине”, \"Бәкарә” сүрәсенең соңгы аятьләрен,  \"Фәлак” һәм \"Нәс” сурәләрен укыды. Гөлмәрьям йоклый иде. Димәк, өйлә намазының азаныннан соңгы өянәк инде үткән.\n– Минем белгәнем шуның кадәр, Аллага тапшырып тотынып карыйк...",
    "description": "Фәрдинең тыны кысылды. Кара, нинди интригалар ваткан икән аның язмышын. Күз алдына акрынайтылган кинодагы төсле идәнгә тезләнеп сыгылып төшкән Гөлмәрьям килде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/siherne-kaitaru-hikiane-dvamy-5c9761df6a3fda00b3ecaac5",
    "published_at": "2019-03-24",
    "views_count": 97,
    "views_till_end_count": 77,
    "sum_view_time_sec": 5394,
    "comments_count": 0,
    "slug": "siherne-kaitaru-hikiane-dvamy"
  },
  {
    "title": "Атылган кошым син, Гөлмәрьям (хикәянең дәвамы)",
    "cover": "https://avatars.mds.yandex.net/get-zen_doc/29317/pub_5c97a41be37d0600b3549742_5c97a450460d9300b2fbd94f/scale_1200",
    "body": "Балта остасының йөзе җитди, дулкынлануы тавышына чыккан иде. Хуҗа ир тын да алмый кунагын күзәтте. Кунак акрын гына ишек кашагасын кубарды. Маңгаена бөрчек-бөрчек тирләр бәреп чыкты. Кинәт арттан усал итеп эт ырлаган тавыш ишетелде: Гөлмәрьям уянган иде. Фәрдине гаҗәпләндереп, Ягъфәр дә аңа ырылдап-улап җавап бирде. Ул мүк арасыннан ашыгып-кармалап инә эзли, үзе вакыт-вакыт эт булып өргәләп куя иде. Гөлмәрьямнең шашуы чигенә җитте, ул буыла-буыла өрә, ишек өстендә инә актаручы ир дә ярым җенләнгән, ярым үз акылында иде, ахрысы. Фәрди шайтани спектакльне таңнар калып күзәтте, үзенең дә ихтыяры богауланган һәм бу серле магик вакыйгаларга катнашыр хәле юклыгын гына тойды. Киеренкелек чигенә җитте, әллә төш, әллә өн икәнлеген аңлап булмаслык хәлгә килделәр. Ниһаять, Ягъфәр эзләгән нәрсәсен табып алды – кулында күгәрә төшкән корыч инә иде. Калтыранган куллары белән шырт итеп инәне сындырды да уфылдап идәнгә утырды. Өй тынып калды. Өрү өянәгеннән соң булырга тиешле илереп елау ишетелмәде.\n– Ташлытау имамы Коръән укып җен куа, хатыныңны шунда алып барып өшкертеп кайт. Анастасиянең сихере алынды, тик, күрәсең, әле хатын сәламәт үк түгелдер, – диде Ягъфәр киткәндә, моңсу карашын иренә төбәп хәйраннар калып утырган Гөлмәрьямгә күрсәтеп.\nФәрди хатынына таба атлады. \"Атылган кошым син, Гөлмәрьям,” – дип әйтергә теләде ул аңа – сүзләр чыкмады. Бары тик озакка сузылган аерылудан соң очрашкан гашыйклар кебек бер-берсенә сыендылар. Икесенең дә җилкәләре калтырый-дерелди иде.\nХөрмәтле укучы, хикәя ошаса, аскарак төшеп коментарий язсаң иде. Ул хикәяне тагын да күбрәк кеше укуга булыша, яңа хикәяләр һәм әсәрләр эләргә мөмкинлек бирә.",
    "description": "Балта остасының йөзе җитди, дулкынлануы тавышына чыккан иде. Хуҗа ир тын да алмый кунагын күзәтте. Кунак акрын гына ишек кашагасын кубарды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/atylgan-koshym-sin-glmriam-hikiane-dvamy-5c97a41be37d0600b3549742",
    "published_at": "2019-03-24",
    "views_count": 151,
    "views_till_end_count": 110,
    "sum_view_time_sec": 8650,
    "comments_count": 1,
    "slug": "atylgan-koshym-sin-glmriam-hikiane-dvamy"
  },
  {
    "title": "Якты юлга чыкканда (хикәянең дәвамы)",
    "cover": "https://avatars.mds.yandex.net/get-zen_doc/1773286/pub_5c98a610d86ddb00b3fa815d_5c98a663923be200b3585fe5/scale_1200",
    "body": "Ике дистә ел элек Фәрди бу юлдан Зифаны бизәлгән машинага утыртып килен итеп алып кайтырга тиеш иде. Кул селтәп кенә хәл ителгән мәсьәлә аның тормышын чишелмәслек төенгә төйнәгән булып чыкты. Соңгы көннәрдә ир исламны өйрәнде, Ташлытау имамы Идрис хәзрәттән дәресләр алды. Күз алдыннан пәрдә күтәрелгән төсле булды, алда якты туры юл күренде. Үкенечле гомер кичерелгән икән. Наданлыкта, караңгылыкта үткән еллар газабыннан арыну кирәк иде. Шуңа да бәхиллек сорап Ташчишмәгә Зифа янына барышы. Дөньялыкта бәхилләшәсе кешеләренең исемлеген төзеде ул. Зифа исемлектә беренче иде. Зифадан соң, иншалла, Ташлыярның һәр колхозчысын йөреп чыгар ул, һәр өйдә булыр. Рәис булып эшләгәндә кемнәрне генә үпкәләтмәгәндер дисең...\nКүктә август кояшы... Басуда сугылган салам исе, камыл исе... Бер карасаң, дөнья рәхәт һәм киң икән. Күкрәк тутырып сулыш ала алу үзе ләззәт икән. Тәкәбберләнеп, болай да түгәрәк булган дөньяны түгәрәкләмәкче булып, кемнәрдәндер үзеңне өстен куеп, кемнәргәдер тәлинкә тотып яшәү үзе газап икән. Фәрди моны соң аңлады. \"Соң булса да уң булсын,” – диде ул үзенә. \"Радыту билләһи Раббән”, – дип кабатлады пышылдап кына. Аяк астында җир акрын гына артка шуыша. Секундына утыз километр тизлек белән галәм киңлегендә очучы Җир шарының хәрәкәтен Фәрди тоймый да, уйламый да. Аңа дөнья туктап калган кебек тоела. Бары ул үзе генә бер көйгә атлый да атлый, аяк астында җир тын гына шуыша.",
    "description": "Ике дистә ел элек Фәрди бу юлдан Зифаны бизәлгән машинага утыртып килен итеп алып кайтырга тиеш иде. Кул селтәп кенә хәл ителгән мәсьәлә аның тормышын чишелмәслек төенгә төйнәгән булып чыкты.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iakty-iulga-chykkanda-hikiane-dvamy-5c98a610d86ddb00b3fa815d",
    "published_at": "2019-03-25",
    "views_count": 78,
    "views_till_end_count": 63,
    "sum_view_time_sec": 4189,
    "comments_count": 0,
    "slug": "iakty-iulga-chykkanda-hikiane-dvamy"
  },
  {
    "title": "Соңгы хат (хикәя тәмам)",
    "cover": "https://avatars.mds.yandex.net/get-zen_doc/759807/pub_5c98dba67bdd7600b334e4c5_5c98dbd2d3cfcc00b5c32ac2/scale_1200",
    "body": "Зифа яшәгән өйнең капкасы төбенә кадәр ачылып куелган иде. Күңеле нидер сизеп, Фәрдинең сыны катты. Бераздан инде ул бар көченә кызу-кызу атлый башлады. Якынайгач күрде: халык төркеме ишегалдына җыелган икән. Инде өйалды ишегеннән, кысыла-кысыла, мәетне алып чыгып та киләләр. Анда-санда таныш йөзләр күренгәли, тик берәү дә бәгърен үкенеч тойгысы көйдергән Фәрдигә игътибар итмәде шикелле. Җеназа намазына тезелделәр, тәһәрәте бар иде, Фәрди дә басты. Зифаның соңгы туе икән, ләбаса бу! Соңгысы! Яшьлекнең шатлыклы туеннан аны Фәрди мәхрүм итте. Менә сагышлы һәм кайгылы соңгы туйга гына өлгерде. \"Бәхил бул, Зифа!” – диде ул, җеназа намазы төгәлләнгәч пышылдап кына. Бу сүзләрне ул, Зифаның мәетен күтәреп зиратка барып җиткәнче, күңеленнән йөз кат кабатлады, кулыннан агач таякның бер очын кабергә килеп җиткәнче ычкындырмады. Мәетне кабергә иңдергәндә, ул бәхилләшү сүзен бар кеше ишетерлек итеп, кычкырып әйтте, йөзе буйлап акрын гына яшь тамчылары агып төште. Фәрди аларны тыя алмый һәм тыярга теләми дә иде. Берәү дә эндәшмәде, Зәйни Фәрите бары тик бер тапкыр күтәрелеп тутырып карады. Иреннәре нидер әйтергә теләгәндәй селкенеп тә куйды шикелле. Әмма сүз-аваз ишетелмәде. Фәрди кабер өстендә сәдака өләшкәнне көтеп тормады, кайтыр юлга борылды. Зират капкасы төбендә аны Ягъфәр куып җитте һәм кулына хат тоттырды. \"Зифаның соңгы хаты. Сиңа,” – диде ул йөзен читкә бора төшеп. Конверт тышына: \"Фәрдигә, мин үлгәч укырсың,” – дип язылган иде. Кәгазьне күкрәгенә кысып, ир олы юлга ашыкты. Бушанырга, кешедән качып бер туйганчы еларга кирәк иде.\nТашчишмә үрендәге басуда камыллар тырнап елаган ялгыз ирне беркем дә күрмәде дә, юатмады да. Күңелен бушатып бетергәч, ул акрын гына басу буйлатып үз авылына таба юл алды. Тормышны яңадан башларга кирәк иде...",
    "description": "Зифа яшәгән өйнең капкасы төбенә кадәр ачылып куелган иде. Күңеле нидер сизеп, Фәрдинең сыны катты. Бераздан инде ул бар көченә кызу-кызу атлый башлады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sogy-hat-hikia-tmam-5c98dba67bdd7600b334e4c5",
    "published_at": "2019-03-25",
    "views_count": 149,
    "views_till_end_count": 117,
    "sum_view_time_sec": 8775,
    "comments_count": 1,
    "slug": "sogy-hat-hikia-tmam"
  },
  {
    "title": "Мәхәббәтне ничек сакларга?",
    "cover": "https://avatars.mds.yandex.net/get-zen_doc/1112006/pub_5c99c43bd2efc400b3232dab_5c99c466d82a0800b26c2172/scale_1200",
    "body": "«Яратышып өйләнешкән идек, дүрт ел яшәгәч, ирем суынды». «Ирем башка хатын янына чыгып китте. «Синнән башка мин нишлим дип, бусагага аркылы ятып еладым. Бер сүз дә эндәшмичә, өстән атлап узды. Ә бит ничек ярата иде ул мине...» Шундый һәм шуларга охшаш юлларны хәзерге татар матбугатыннан йөзләп, меңләп табарга була. Мондыйларга киңәш биреп язучылар да җитәрлек. Кемнәрдер ирне гаепли, кемнәрдер хатынның үзен: тузган халаттан йөргән, чәчен-башын карамаган янәсе. Хатларның менә мондые да була: «Ирең сулга йөрмәсен өчен, тырышырга, үзеңне тәртиптә  тотарга кирәк, диләр. Мин болай да супертәртиптә инде! Ирем каршына бизәнмәгән, таранмаган килеш чыкканым юк! Халаттан йөрмим. Аны өзелеп сөям! Ресторандагыдан яхшырак ашатам. Башка ирләрнең игътибарыннан да мәхрүм түгелмен. Ике бала тапсам дә әле яхшы күренәм. Үземнең тышкы кыяфәтемне даими күзәтеп торам. Ике эштә тир түгәм, балаларны тәрбиялим. Иремә дә җитәрлек вакыт бүләм. Иремнең барыбер сөяркәсе бар. Ул хатынның миндә булмаган кай ягы бар икән соң?»\nХыянәт, зина кылу, алма кебек хатыннан туеп, читкә йөрү... Мондый күренешләр хәзер без яшәгән җәмгыятьтәге адәм балаларын бик гаҗәпләндерми дә инде. Иренең әллә ничә сөяркәсе барын хатын белеп тора, әмма түзә. «Йөз белән йөрсә йөрсен, мине генә ташламасын, икенчегә генә өйләнмәсен», — дигән фикер белән үзен юатып яшәүче хатыннар күпме?! Хатыннар хыянәте дә сирәк түгел. Хатыннар хыянәте булмаса, ирләр кем белән зина кылырлар иде соң? Тик без мәсьәләнең әлегә бу ягын куеп торып, мәхәббәт кая китә, ярату нишли дигән сорауларга җавап бирергә тырышыйк. Ә бит балачактан ук бер-берсен сөеп, әллә ничәшәр ел озатышып-сынашып йөргәннән соң өйләнешкән парларда да еш очрый мондый хәлләр. Психологлар бу темага әллә никадәр китаплар язганнар, әмма барысының да эчтәлеге бер тирәдә: һаман да шул үз-үзеңне карап йөр, йөзеңә иннек ягарга онытма кебегрәк сүзләр тирәсендә әйләнә. Гаилә булгач, тормыш булгач, гел бизәнеп кенә дә йөреп булмый. Дөрес, бездәге хатын-кыз, урамга чыкканда, башка ирләр өчен бизәнә дә, өйгә кайткач, «реставрация катламнары»н юып ташлый һәм күрер күзгә шактый ук шыксыз тоела. Бөтен хикмәт тә асылда менә шул урамдагы чит ирләрне буяу ялтыравыгы, декольте күлмәкләр, ачык күкрәкләр белән кызыктырудан башлана да инде. Зинаның башы хатын-кызның дөрес киенмәвендә, җәмгыятьтә үзен дөрес тотмавында.\nАллаһы Тәгаләнең ирләр өчен дә, хатыннар өчен дә махсус яшәү кагыйдәләре бар. Без аны шәригать дип йөртәбез. Шәригать ирләргә чит хатын-кызларга күтәрелеп карауны тыя. Хатын-кыз капланган-төренгән очракта да, капма-каршы җенесләрнең күз карашларын очраштыру рөхсәт ителми. Йөзгә дә, силуэтка да текәлеп карау, күзне алмый тору — хурланган һәм тыелган гамәлләрдән. Әмма ир кешенең табигате шулай яратылган: чит җенескә шәһвәт белән карау аның канында шайтан вәсвәсәсе булып йөри. Бигрәк тә хатыннар урамда бездәге кебек ярымшәрә һәм тулысынча диярлек шәрә йөргәндә. Карашларны түбән тоту дигән нәрсәне ирләр дә, хатыннар да бар дип тә белми. Дөрес, шәһвәт тулы карашын хатын-кызны күзәтүгә юнәлткән ирләр соңыннан простатит белән һәм простата рагы белән чирли башлагач, җәзаны тулысы белән алалар, әмма монысы әле соңрак — бер-ике дистә елдан соң булачак. Гаиләдә мәхәббәт югалу, яраткан хатыннан бизү менә шул чит хатыннарга карап йөрүдән башлана да инде. Бер  мөселман ир бер шәехтән сорый: «Өйләнгәнемә берничә ел, балаларым бар, соңгы вакытта хатыныма исем китми башлады», — ди. «Хатыныңның берәр нәрсәсе үзгәрдеме әллә? Авариягә эләгеп, йөзен имгәттеме?» — ди гыйлем иясе. «Юк, ул һаман да элекке төсле», — дигән җавап ишетә. «Чит хатыннар яныннан узганда, карашыңны түбән тоту сиңа авырмы? Син аларны күзәтәсеңме?» — дип төпченә шәех. «Сез  моны каян белдегез?» — дип аптырый тыела белмәүче ир. «Хәрамгә омтылганга, хәрамга гашыйк булганга, хәрамны ашап, хәрамны сулаганга, хәләл сезгә күңел кайтаргычка әйләнгән. Хәләл хатыныңны шуңа ярата алмыйсың» — дигән җавабында шәех.\nБер яшь егет икенче бер шәехкә килеп зарланган: «Мин яшь һәм яшь кызларга карамый түзә алмыйм. Миңа ни эшләргә?» Остазы аңа сөт белән мөлдерәмә тулы стакан тоттырган һәм базардагы бер кешегә тамчысын да түкми илтеп бирергә кушкан. Тагын бер шәкертен чакырып алган да, камчы тоттырып, бер тамчысын түксә дә, сөт илтүче егетне урам уртасында бөтен халык алдында камчыларга кушкан. Яшь егет бер тамчы сөтне дә тамызмыйча  илтеп биргән. «Юлда ничә кыз күрдең?» — дип сораган аннан шәех. «Берсе дә күзгә ташланмады. Мин сөтне түгәрмен дә кешеләр алдында кыйналып хурлыкка калырмын дип курыктым», — дигән дәртен тыя белмәгән егет. «Иманлы кешенең дә хәле менә шундый. Ул Аллаһы Тәгаләдән курка, Раббымны тыңламасам, Кыямәт көнендә хурлыкка калып, җәзага тарырмын дип уйлый», — дигән остазы. Чын иман әһелләре хатын-кыз белән мөнәсәбәтләрен нәкъ менә шундый принципка корганнар. Хәссән ибне Синан исемле табигыйн, гает намазына барып кайткач, хатыны аңа: «Юлда ничә чибәр хатынны күзәттең, ничәне күрдең?» — дигән. Хатыны шул сорау белән теңкәсен корыткач, ир әйткән: «Хәсрәт капчыгы син. Синең яннан чыканнан алып кайтып кергәнгә кадәр баш бармагымнан башка бер нәрсәгә дә карамадым», — дигән.\nҮзен Хәссән ибне Синан кебек тотудан ир кеше берничә файда ала: 1. Гаиләдә беркайчан да бетми торган мәхәббәттән гомерлек ләззәт тою. 2. Җенес әгъзаларының саулыгы (простатит һәм простата рагының төп сәбәпләреннән берсе чит хатыннарга шәһвәт белән карау икәнен бүгенге медицина ачыклады инде). 3. Кыямәт көнендә Аллаһы Тәгалә каршына ак йөз белән килү һәм хурлыклы җәзадан котылу. Ир адәмгә соңгысы өчен генә булса да карашны түбән тотарга өйрәнү мөһим. Моның өчен исә ныклы иман әһеле булу сорала.",
    "description": "«Яратышып өйләнешкән идек, дүрт ел яшәгәч, ирем суынды». «Ирем башка хатын янына чыгып китте. «Синнән башка мин нишлим дип, бусагага аркылы ятып еладым.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/mhbbtne-nichek-saklarga-5c99c43bd2efc400b3232dab",
    "published_at": "2019-03-26",
    "views_count": 540,
    "views_till_end_count": 456,
    "sum_view_time_sec": 45578,
    "comments_count": 6,
    "slug": "mhbbtne-nichek-saklarga"
  },
  {
    "title": "Яшьлек белән сөйләшү",
    "cover": "https://avatars.mds.yandex.net/get-zen_doc/61014/pub_5c9a0c53d2efc400b3233093_5c9a0c82d2efc400b3233095/scale_1200",
    "body": "Күптән түгел генә мин рус фантаст язучысы Кир Булычевның «Нинаны чакырырга мөмкинме?» (Можно попросить Нину?) исемле хикәясен укып чыктым. Хикәянең герое — 1972 елда яшәүче совет кешесе — телефоннан Нина исемле хатынга шалтырата да 1942 елда Мәскәү фатирында ачлыктан һәм салкыннан интегүче 12 яшьлек кызга туры килә. Көтмәгәндә чор белән чор тоташа. Үзе дә Бөек Ватан сугышының каһәрле елларын ачлы-туклы килеш үткәргән ир кеше ерак үткәндә калган балага сугышның Җиңү белән төгәлләнәчәге, Гитлерның үләчәге турында киләчәктән хәбәрләр бирә. Шагыйрәнә ялганга корылган сюжет уйлануларга этәрде. Адәм балаларының күпчелегенең йөрәгендә үткәннәр һәм киләчәк белән элемтәгә керү теләге яши. Беренчесен сагыш дигән хис уятса, киләчәккә күз ташлау дигән теләкне хыял дигән нәрсә тукландыра. Шуңа бу темага йөзләгән фантастик әсәр языла, меңләгән галим бүгенге көндә дә вакыт машинасы дигән әкәмәт уйлап табу өлкәсендә чып-чынлап тир түгә. Әле күптән түгел генә бер төркем галимнең үткәннәргә алып кайта торган машина уйлап табу теоретик яктан, чынлап та, мөмкин дигән тикшеренү нәтиҗәләре игълан ителде. Әмма дә ләкин бу мөмкинлек бары тик теориядә генә калачак, монысын кистереп әйтергә мөмкин, чөнки киләчәктә андый машина уйлап табыла калса, безнең урамнарда бүген үк инде туристлар сыйфатында килгән әлегә туып та өлгермәгән оныклар һәм аларның оныклары мыжлап йөрер иде. Алар безгә язмыш турында хәбәрләр бирерләр иде. Әлегә кадәр бер генә андый сәяхәтченең дә очраганы юк, шуңа күрә, бәхеткә каршы, киләчәк безнең өчен сер булып кала бирә. Без хәтта иртәгә нәрсәләр булачагын да анык кына әйтә алмыйбыз, алдагы көннәргә корылган планнар бик күп очракларда чәлпәрәмә килә. Язмыш безне котылгысыз һәм фаталь рәвештә үз эзе буйлап алып бара: теләкләрнең күбесе тормышка ашмый кала, ашкынганнарның байтагы безнең өчен зыянлы булуына вакытлар үткәч кенә төшенәсең. Яисә син һич теләмәгән нәрсә тормышка аша да, уйламаганда, бик бәрәкәтле булып чыга. Яши-яши, югалтулар артында табыш ятуын, җиңеллекнең авырлыктан соң килүенә төшенә башлыйсың. Шәхес буларак формалашу өчен егылулар кирәк, кемнәрнеңдер арттан килеп пычак кадаулары, иярдән төретеп төшерергә азапланулары кирәк. Егылмас өчен аякка ныграк басарга, ияргә чытырдап ябышырга өйрәнәсең...\nКир Булычев хикәясе мине егерме биш еллар тирәсе элек булган үткәнгә кайтарды. Тормышымның иң катлаулы һәм авыр мизгелләре нәкъ шул чакта булды чөнки. СССР таркалган, илдә чып-чын түнтәрелеш барган вакытлар иде. Ил белән килгән авырлыкларга мин артык уфтанмадым, чөнки «илдә чыпчык үлми» дигән фәлсәфәне үзләштергән идем. Шәхси пландагы проблемалар күпкә сызлавыклырак булып чыкты: әти үлем чире белән урын өстендә ята, әни шулай ук төзәлмәс чирдән ятакта, үзем өйләнмәгән. Нәкъ шул вакытта өйләнүгә булган омтылыш чәлпәрәмә килде: туй турында килешергә дип очрашу гомерлеккә аерылу белән төгәлләнде. Шунысы кызык: очрашу көненең таңында миңа төш керде. Төштә ап-ачык текст белән әмер бирделәр: «Бу кыз синеке түгел, башканы эзлә!», — диделәр. Төшкә ышанасы килмәде, чөнки инде никах хәл ителеп беткән дип исәпли идем. Әмма йокыда ишетелгән тавыш рас булып чыкты. Без шул көнне гомерлеккә дип аерылдык та икебез ике якка юл тоттык. Шуннан соң аз таныш булган башка кызга тәкъдим ясарга туры килде. Туйга әзерләнгәндә, күңел гел вәсвәсәләр белән тулы иде. «Тормыш без теләгәнчә барып чыгармы?»  —  дигән уй тынгылык бирми иде. Ул чакта мин әле ике дистә ел да узмастан, озын итеп ап-ак сакал үстеремен, юлда очраучылар миңа шикләнеп һәм сагаеп карарлар, «мент»лар бик еш кына туктататып документ тикшерерләр, тышкы кыяфәт мәсьәләсендә бик еш бәхәсләргә һәм һөҗүмнәргә тап булырмын дип уйлап та карамый идем. Дөресен генә әйткәндә, ул чакта үземә үземнең илле биш яшьлегемне күрсәтсәләр, танымас һәм аны үзем дип ышанмас идем. Сакал белән мин бары тик чит илләрдә генә тыныч йөрдем: кулдан җитәкләп алулар, чиратсыз үткәрүләр, урын тәкъдим итүләр бары тик тимер пәрдәнең теге ягына чыккач кына мөмкин булды. Элекке совет кешеләре исә күнегелгән «дресс-код»ны бозуымны әлегә кадәр кичерә алмыйлар: йөзгә пычрак ыргытулар, янаулар һәм мыскыллаулар белән еш очрашырга туры килә. Хәер, болар мине бер дә борчымыйлар инде: хурлау һәм әрләүләргә елмаеп җавап бирергә тырышам.\nСүз башы бит «Нинаны чакырырга мөмкинме?» дигән хикәя турында иде. Сакал бу темага тиктомалдан гына килеп кермәде, әлбәттә. Булычев фантастикасын укыгач: «Ах, шундый телефон булса һәм аннан бер генә тапкыр яшьлеккә шалтырату мөмкинлеген бирсәләр, мин, өйләнергә йөргән яшьлек көннәремә шалтыратып: «Борчылма, барысы да яхшы булчак», — дигән бер генә җөмлә әйтер идем», — дигән  хыялый уй күңелгә килде. Һәм… башка суккан кебек урыннан сикереп тордым да, көзгене ачып, андагы ак сакаллы картка: «Син бит ул сүзләрне әйттең миңа ул чакта», — дидем. Чыннан да, ул вакыттагы вәсвәсәле төннәрнең берсендә төшемә ап-ак сакаллы бер карт керде дә: «Борчылма, барысы да яхшы булачак», — дигән бер генә җөмлә әйтте. Шуннан соң күңелдәге вәсвәсәләр юкка чыкты һәм мин, каршы үгетләүчеләрнең сүзләренә игътибар итмичә, киләчәгемә тыныч атладым. Төшкә кергән картны мин ул чакта танымаган идем, хәзер таныйм инде.",
    "description": "Күптән түгел генә мин рус фантаст язучысы Кир Булычевның «Нинаны чакырырга мөмкинме?» (Можно попросить Нину?) исемле хикәясен укып чыктым.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iashlek-beln-silsh-5c9a0c53d2efc400b3233093",
    "published_at": "2019-03-26",
    "views_count": 6,
    "views_till_end_count": 4,
    "sum_view_time_sec": 1071,
    "comments_count": 0,
    "slug": "iashlek-beln-silsh"
  },
  {
    "title": "Бер селтәнү",
    "cover": "https://avatars.mds.yandex.net/get-zen_doc/27036/pub_5c9a2d4fd567d300b3d7d25b_5c9a2d6f6a3fda00b3ecc076/scale_1200",
    "body": "Моннан берничә ел элек Россиянең мәгълүмат кыры самбо буенча дөнья чемпионы Рәсүл Мирзаевның исерек рус студенты Иван Агафоновны сугып үтерүе турындагы мәгълүмат белән шаулады.  Билгеле булганы шулар: Рәсүлнең яраткан кызына Агафонов ямьсез тәкъдим ясаган, дөнья чемпионы кызны яклап арага кергән. Ике метрлы буйлы, центнердан артык авырлыктагы гәүдәле исерек “сабый” сугышырга тели башлагач, самбочы егет аңа бер тапкыр селтәнеп суккан. Әзмәвер студентның буыны сыек булып чыкканмы, ул, асфальтка егылып, башы белән бәрелгән һәм шифаханәдә җан тәслим кылган. Мирзаев гамәле өчен суд алдында җавап тотты. Дөнья чемпионын акларга була, гаепләргә була, әмма бу язма ул хакта түгел.\nКүптән түгел генә миңа Рәсүл Мирзаевныкына охшаган язмыш белән танышырга туры килде. Бу язмышларда параллельләр байтак, аермалар да бар, билгеле.  Вакыйга барган чор да бүтән: үткән гасырның җитмешенче еллары.\nМин совет чорында ук фермерлыкка тотынып, бюрократия корган каршылыклар чытырманын үз-үзен аямыйча үтеп яшәүче авыл эшмәкәре белән сөйләшә башлаган идем. Тема мәгълүм инде: бүгенге авыл бизнесының проблемалары. Сөйләшү бик кызыклы килеп чыкты, тик көтмәгәндә башка юнәлешкә кереп китте.\n“Мин бит балалар хирургы идем. Хирургияне атаклы профессор Рокицкийга йөреп өйрәндем      (Михаил Рафаилович Рокицкий – медицина институтының 1968-1999 елларда балар хирургиясе кафедрасы мөдире Р. Ф.)”, – диде әңгәмәдәш фермерым көтмәгәндә. Дөресрәге, балалар хирургы булып чыгарга бик аз калган булган аңа. Медицина институтының 5 курсын тәмамлап килгәндә, факультетның комсомол секретаре булган егетне ректор уку йортыннан куу турында боерык язган. Җитмәсә Р. (ул исемен күрсәтмәүне үтенде, ә язмада кулланылган башка исем-фамилияләр үзгәрешсез) вузның мактанычы, самбо буенча ике тапкыр Казанның абсолют чемпионы, ике тапкыр Татарстан чемпионы, Татарстан җыелма  командасының капитаны, Россия һәм СССР чемпионатларның бронза призеры булган. Әтисез үсеп, интернатта тәрбияләнгән егет спорт белән дә вузга кергәч кенә шөгыльләнә башлаган һәм менә баш әйләнгеч уңышлар. Институтта абруе кискен темпларда үскән, хуҗалык эшләре буенча проректор аны 3 нче тулай торакның коменданты итеп эшкә алган. Алтмышынчы еллар ахыры-җитмешенче еллар башы өчен зур сумма булып исәпләнгән  хезмәт хакы билгеләгәннәр – 82 сум. 28 сумлык стипендияне кушкач, совет чоры өчен түгәрәк кенә сан да килеп чыккан. Әмма егетнең уңышлардан башы әйләнмәгән, тырышып. бишкә генә укыган, җигелеп эшләгән, Эчке эшләр министрлыгының “Динамо” җәмгыяте өчен СССР күләмендә ярышларда катнашып җиңүләр яулаган. Спорт мастерлыгына кандидатлык дәрәҗәсенә ирешер алдыннан аңа берәүгә дә сукмыйм, беркайчан да сугышмыйм дип кул куйдырганнар. Ләкин безнең тормыш олы юлдагы автомобильченеке кебек бит ул: син бөтен кагыйдәләрне үтәп, төгәл йөрсәң дә, каршыга килүче бер исереге үзенеке белән бергә синең язмышыңны да чәлпәрәмә китерергә мөмкин. Р. белән дә шулай килеп чыккан. Эчмәгән, тартмаган спортчы егет яраткан кызының туган көнендә аны һәм аның ике иптәш кызын ресторанга чакырган. Кызлар – өчесе дә украин кызлары. Шул ресторанда әйбәт кенә утырганда, бер исерек килеп Р.ның яраткан кызына бәйләнә башлаган. Р. да, кызлар да үзләрен сабыр тотарга тырышканнар. Тик инде бәйләнүләр саны чамасызга китеп, чыдар әмәл калмагач, украин кызының сабыры төкәнгән, бәйләнчеккә русчалап руслар яратамаган кешеләрен озата торган җиргә китәргә кушкан. Менә шунда инде тегесе чыгырдан чыккан, кызның яңагына чалтыратып җибәргән. Инде Р.га арага керергә чират җиткән. Исерек каршындагы егетнең самбо чемпионы икәнен белмәгән, әлбәттә, аңа да берне өстәгән. “Менә шунда мин үземне үзем белештермичә җавап  итеп аңа бер тапкыр селтәнеп суктым,” – ди әңгәмәдәшем. Бу селтәнүнең нәтиҗәсе шул булган: исерекнең (соңыннан аның милиция офицеры икәнлеге ачыкланган) яңагы ике җирдән сынган, Р. ның кул чугындгы ике буыны чәрдәкләнеп эштән чыккан (кулы шул урында әле дә ямьшәеп тора). Р. ны шунда ук алып китеп япканнар. “Өч көн яткыздылар, кызлар өч көн милиция идарәсе яныннан китмәгәннәр. Шаһитлеккә рестораннан официантларны алып килгәннәр, официантларга да бәйләнгән булган исерек мент”, – ди әңгәмәдәшем. “Динамо” җәмгыятенең баш тренеры Р. ны йолып алу өчен күп чапкан. Гаделлек торгызылган, республика һәм вуз горурлыгы булган егетне аклап чыгарганнар. Тик эш ректорга барып җиткән. Институтның хуҗалык эшләре буенча ул вакыттагы проректоры Дмитрий Ефимович Орел  егетне яклап ректорга кереп караган, факультетның 1971-1986 еллардагы деканы Вәлитов Сөләйман Әхмәт-Сафич та авыр хәлдән аралап алырга тырышкан, әмма ректор Хәниф Сабирович Хәмитов принципиальлек күрсәткән: “Доктор должен не калечить, доктор должен лечить”, – дип үз сүзендә нык торган. Р. документларын алып, талантлы балалар хиурургы перспективасына кул селтәп, проректорның комендант булып эшләп калып тор дип үтенүенә, декан белән икәүләшеп институтка кире кайтарырга вәгъдәләр бирүенә карамастан, ректорга үпкәләп, туган авылына кайтып киткән. 37 ел элеккеге ул вакыйгаларга үпкә әле дә тавышында сизелә: “Өч тиенлек тә гаебем юк иде бит минем. Ул исерек үзе килеп бәйләнде бит. Гаебем булса, утыртасы иделәр бит мине. Хәниф Сабирович шуны белә торып куды бит”, – ди. Үпкә эчтә генә йомылып калмаган, тышка да бәреп чыккан: моңарчы исерткечне әйләнеп уза торган егет, өч ел баш ташлап эчкән. Институттан куылган 1974 елның көзендә, август аенда, факультет деканы Сөләйман Әхмәт-Сафич Р. ны эзләп авылга кайткан: “Син бит талантлы милли кадр, кайт вузга, кире торгызабыз”, – дип  ялынган. “Рәхмәт кайтуыгызга, – дигән егет. – Мин хирургияне яраттым, табип булу хыялым иде, тик хәзер барысы да җимерелде инде”, – дигән, бер елгага ике тапкыр керәсе килмәгән.\nӘмма әле аны алда тормыш төбеннән яңа күтәрелеп чыгулар көткән. Монысында инде икенче бер галим, көрәшче-профессор Фаил Габделбәр улы Әхмәдиев ярдәм кулы сузган: Р.ны Казан төзелеш һәм архитектура институтына читтән торып укырга чакырган. Р үзе дә көрәшчелек рухын беркайчан да җуймаган. Алда әле аны хакимият башлыгы белән аяк терәп көрәшү (туры һәм күчерелмә мәгънәләрдә дә), башка төрле борылышлар сагалап торган. Тик болары инде аның башка тарих.",
    "description": "Моннан берничә ел элек Россиянең мәгълүмат кыры самбо буенча дөнья чемпионы Рәсүл Мирзаевның исерек рус студенты Иван Агафоновны сугып үтерүе турындагы мәгълүмат белән шаулады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ber-seltn-5c9a2d4fd567d300b3d7d25b",
    "published_at": "2019-03-26",
    "views_count": 88,
    "views_till_end_count": 49,
    "sum_view_time_sec": 11599,
    "comments_count": 0,
    "slug": "ber-seltn"
  },
  {
    "title": "Акча җилгәрүче контора",
    "cover": "https://avatars.mds.yandex.net/get-zen_doc/235144/pub_5c9b2bc4d86ddb31cbd67594_5c9b2c04923be2390e3cf7a2/scale_1200",
    "body": "Үткән атнада Роскосмос белән бәйле яңа җәнҗал купты. Бу дәүләт компаниясенә буйсынган «РК Актив» дип аталган кыз-структурага прокурорлар килеп аудит үткәргәннәр һәм гаҗәеп хәлгә юлыкканнар: оешма бар, аның җитәкчеләре бар, хәтта килешү төзеп бер (!!!) хезмәткәр дә яллаганнар, 73 миллион сумнан артык хезмәт хакы түләнгән, вәләкин башкарылган эш юк. «РК  Актив»ны исә Роскосмосның профиль булмаган активлары белән идарә итү өчен югары дәрәҗәдәге белгечләр, ягъни профессионаллар кирәк дип төзегәннәр. Яңа идарәгә белгечләр туплау бик кызык ысул белән башкарылган: 9 кешенең сигезенә 1 миллион сумлык оклад билеләнгән һәм алар җитәкчеләр дип игълан ителгәннәр. Бары тик бер белгеч кенә «кара эш» белән шөгыльләнергә тиеш булган, шуңа күрә аның оклады да 150 мең сум гына тәшкил иткән. 2016 елда төзелгән структура менә шулай тирләп-пешеп хезмәт хаклары алып яткан һәм югарыда күрсәтелгән сумманың очына чыккан. Ләкин бик югары квалификацияле белечләр буларак, алар әле эшкә тотынырга өлгермәгәннәр. Русның «Эш бүре түгел, урманга качмас» дигән әйтеме нигезендә яшәгәннәр. Бәлки аларга «Ашыккан ашка пешкән» дигән татар әйтеме дә таныш булгандыр, шуңа күрә алар эш турында берәү белән дә бер килешү дә төземәгәннәр. Роскосмостан әҗәткә дип алган акчаны имеп тик ятканнар. «РК Актив»ның җитәкчесе Петров әфәнденең персональ автотранспорты өчен генә дә айга 475 мең сум акча сарыф ителгән. Әле ярый компаниянең 6 хезмәткәре (шулай ук җитәкчеләр) эшкә килеп йөрмәгән, алар өйдә торып эшләүчеләр генә булып саналган. Алар да эшкә килсә, автотранспорт чыгымнарын капларга Роскосмосның тагын берничә миллион сумы кирәк булыр иде. Дөресен генә әйткәндә, компаниядә барысы да җитәкчеләр булгач, «син дә мулла, мин дә мулла — атка печән кем сала?» дигән вәзгыять туган. Петров әфәндене 11,5 миллион сум хезмәт хакы алып берни дә эшләмәгәч, тагын 5 миллион сум акчалата бүләк биреп эштән бушатканнар. Әмма аның урынына килгән адәм дә үзен нәкъ шулай ук тоткан. Хәзер полициядә боларга каршы җинаять эше ачарга микән дип уйланалар. Исән булса, Остап Бендер көнләшеп үләр иде, мөгаен.",
    "description": "Үткән атнада Роскосмос белән бәйле яңа җәнҗал купты. Бу дәүләт компаниясенә буйсынган «РК Актив» дип аталган кыз-структурага прокурорлар килеп аудит үткәргәннәр һәм гаҗәеп хәлгә юлыкканнар: оешма бар, аның җитәкчеләре бар, хәтта килешү төзеп бер (!",
    "lang": "tt",
    "link": "https://zen.yandex.ru/media/id/5b81707d5d36b000af9e8529/akcha-ilgrche-kontora-5c9b2bc4d86ddb31cbd67594",
    "published_at": "2019-03-27",
    "views_count": 68,
    "views_till_end_count": 37,
    "sum_view_time_sec": 2028,
    "comments_count": 0,
    "slug": "akcha-ilgrche-kontora"
  },
  {
    "title": "Каршылыклар аша йөгерү",
    "cover": "https://avatars.mds.yandex.net/get-zen_doc/163240/pub_5c9b5952c5686241f7906806_5c9b597bd86ddb42708bad76/scale_1200",
    "body": "Дөньяның иң бай кытайлы кешесе Джек Маның (Ма Юнь) youtubeда 1 минутлык кына чыгышы бар. Яшьләр, бигрәк тә уңышка омтылучы яшьләр, бу шәхесне үзләренә өлге итеп алалар. Аның исеме Стив Джобсныкы белән янәшә йөри. Аеруча ай-ти өлкәдә карьера ясаучы егетләр һәм кызлар чинлы миллиардерны яхшы беләләр. 38,5 миллиард долларлык байлык туплап өлгергән Джек Ма — планетаның барлык почмакларында да билгеле шәхес. Ишеткәнем булса да, моңарчы аның белән кызыксынганым юк иде, шуңа күрә видеороликны караганда, йөзеннән танымадым. Программачы улымны чакырып сорадым. Йөзенә күз төшерү белән, улым: «Джек Ма ич бу, Alibabaның хуҗасы», — диде. Мине исә Маның миллиардлары да, дөньяның барлык илләреннән йөз миллионга якынлашып килүче сандагы кеше теркәлгән интернет-кибете дә бик әллә ни кызыксындырмый. Алибаба товарларына исем китми, аннан яздырып бер ялтыравыклы уенчык алдырырга дигән исәбем дә юк. Аллаһы Тәгалә миңа чинлы олигархка караганда тиңсез зуррак байлык бирде һәм шул байлыкның бәрәкәтенә шөкер итеп яшәп ятыш. Тик шулай да Ма чыгышы миңа кызыклы тоелды. Аннан соң ул байлыгы белән мактанмый, тыйнак кына рәвештә балачакта һәм яшьлектә үзе кичергән уңышсызлыклар хакында сөйли. Аның язмышындагы иң кыйммәтле нәрсәсе — менә шул шыксыз үрдәк бәбкәсе булып бар җирдән дә сөрелеп йөрүе дә инде. Ә дистәләгән миллиард долларлык байлык белән Форбос журналының тышлыгына менеп кунаклавы — анысы финал гына, ул финалның кыйммәте, үзен генә аерып караганда, бик әллә ни зур түгел. Ма сөйли: «Мин башлангыч мәктәптә ике тапкыр тест тапшыра алмадым, — ди. — Урта мәктәптә өч такыр тестым уңышсыз булды. Университетларда өч тапкыр уңышсызлыкка юлыктым, утыз тапкыр эшкә керергә гариза язып кире кагылдым». Халыкара рестораннар челтәре KFC Кытайга үтеп кергәч, Ма шунда эшкә урнашырга тырышып карый. Гариза язган 24 кешенең егерме өчен эшкә алалар, булачак миллиардер читкә кагыла. Полициягә эшкә урнашу өчен 5 кеше гариза яза, дүртесен алалалар. Кемне читкә тибәргәннәрен аңлыйсыздыр инде. Хәзер бөтен дөньяны яулап алган Alibaba 1999-2000 елларда югалтулардан башка бернинди табыш та алмый. Иң беренче табышны компания 2002 елда ала, табыш күләме — 1 доллар тәшкил итә. Бу язманың морале исә Джек Ма байлыкларына мәдхия җырлауда түгел, ә менә шул уңышсызлыкларның кыйммәте турында сөйләшүдә. Теге дүрт дистә миллиард долларга якынлашып килүче байлыгы белән Ма бездән бик аз аерыла, чөнки аның кадәр акчаны ашап бетереп тә, киемгә сарыф итеп тә, башка юл белән тотып та бетереп булмый. Аллаһы Тәгалә өстәмә рәвештә бу дөньяда миллионлаган гомер бирсә генә ул акчаларның кыйммәте пәйда булыр иде. Чин кешесенең язмыш куйган каршылыклар аша финшка йөгерүендә иң кызыклы нәрсә — менә шул каршылыклар да инде. Иң беренче барьерда ук уңышка ирешсә, Ма кем булыр иде? Халыкара рестораннар челтәрендәге бер официант, яисә уңышлы бер кытай полицейские. Билгеле, инглиз теле укытучысы булып институтта эшләп калган гына булса да, Ма, теләсә, бу дөньяда бәхетле була алыр иде. Ә теге 40 миллиард долларлык байлык аңа бәхет өстәгәндерме, анысын без бәяли алмыйбыз. Була, әлбәттә, зур байлыкларны кулыңда тоткан килеш тә бәхет хисен татучылар да. Ма, ихтимал, бәхетледер дә, чөнки үзен бик тыйнак тота. Зур байлыклар кулыңа кергән килеш тә, үзеңне тыныч тота алсаң, тәккәберлектән имин булсаң, бу — бәхетнең мөһим бер күрсәткече инде.\nАллаһы Тәгалә сиңа ниндидер өлкәдә уңыш теләсә, сине каршылыклар аша йөгертә. Һәм беренче барьердан егылып төшкәндә үк, төшенкелеккә бирелеп утырып елаучылар һәм максатка кулларын селтәүчеләр — лузерлар (уңышсызлар) менә шулар инде. Хәтергә тагын бер ассызыклап салыйк: уңышсыз кеше ул —  егылучы түгел, егылганнан соң торып басарга теләмәүче. Бу хакта әллә никадәр акыл сатарга һәм фәлсәфә куертырга мөмкин булыр иде, билгеле. Бер генә нәрсәне акылга уеп салыйк: һәр каршылык уңышсызлыкка юлыгучыга, борын салындырып күз яше түкмәсә, үсеш потенциалы бирә. Ул потенциал сиңа киләчәктә, биеклекнең иң югары ноктасына таба үрмәләгәндә, бәһасез рәвештә кирәк булачак. Максатка җиңел ирешүчеләр исә уңышларының кыйммәтен беркайчан да диярлек бәяли белмиләр. Шуңа күрә билгеле бер биеклектә туктап калалалар, бүтән үсмиләр. Яуланган биеклектән шуып акрын гына түбән тәгәрү очраклары да җитәрлек. Бу дөнья тормыш төбенә төшкән талантлар, эчкечелектән интеккән алтын куллар белән тулы икән, аларның уңышсызлыгының сәбәбе шунда: аларга зур потенциал башта ук, стартта ук бирелгән. Шуңа күрә җиңү ләззәтен тоймыйча, куәтләрен беренче биеклектә үк сарыф итеп бетереп, упкынга егылып төшкәннәр.  Бала үстерүче әти-әниләргә бер генә киңәш бирәсе килә: балаларга теплица шартлары тудырырга тырышмагыз, ришвәтләр бирә-бирә киләчәкләренә юл ачарга омтылмагыз. Имтиханны үзең бирмичә, җиңүләрне үзең яуламыйча, җиңү тәмен татып булмый. Ләззәте булмаган нәрсәнең кыйммәте дә юк.",
    "description": "Дөньяның иң бай кытайлы кешесе Джек Маның (Ма Юнь) youtubeда 1 минутлык кына чыгышы бар. Яшьләр, бигрәк тә уңышка омтылучы яшьләр, бу шәхесне үзләренә өлге итеп алалар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/karshylyklar-asha-iger-5c9b5952c5686241f7906806",
    "published_at": "2019-03-27",
    "views_count": 59,
    "views_till_end_count": 31,
    "sum_view_time_sec": 3614,
    "comments_count": 1,
    "slug": "karshylyklar-asha-iger"
  },
  {
    "title": "Маймыл сәүдәсе",
    "cover": "https://avatars.mds.yandex.net/get-zen_doc/112656/pub_5c9b84f2b831f600b36cef2d_5c9b851b3b35f400b2a74f81/scale_1200",
    "body": "Дөньяның фонд базарларында бара торган соңгы көннәр мәтәлчеге ни өчен шулай дигән сорау тудыра. Бит үткән декабрьнең берничә атнасында гына триллионнар чүпкә очты. Әйтик, мәсьәлән, Америка биржаларында гына да соңгы атнада 1 триллион 950 миллиард доллар, соңгы айда 2 триллион 420 миллиард доллар, соңгы өч айда 5 триллион 700 миллиард доллар акча янды. Бу  акчаларның бик кечкенә генә бер өлешенә дә җиңел генә планетадагы ачлык проблемасын хәл итәргә, мәгариф һәм сәламәтлек саклау системаларын тәртипкә салырга, пенсия яшен түбәнәйтергә… һәм башка бик күп проблемаларны хәл итәргә мөмкин булыр иде.  Менә чагыштырыгыз: Россия Пенсия фонды бюджетының кереме 2019 елга 126 миллиард доллар тирәсе булыр дип планлаштырыла. Димәк, биржада «өф» итеп кенә җилгә очырылган триллионнар Россия кебек 47,8 илнең пенсия чыгымнарын җиңел генә капларга җитәр иде. Ләкин күреп торабыз: акчалар суга ага. Югалтулар бер АКШ биржасында гына түгел, дөньяның барлык базарларында да, шул исәптән Мәскәү биржасында да бара. Бар югалтуларны бергә кушсаң, астрономик саннар, фантастик масштаблар күзәтелер иде. Дөнья халыклары арып-талып эшләп, гомерләре буена фатирлы булу өчен, балалар укыту өчен, картлык көненә мая туплау өчен бар көчләренә азапланганда, спекулянтлар фонд базарларында планетаны матди яктан берничә буынга тәэмин итәрлек акчаларны җиңел генә көл итә. Нәтиҗәдә бер көн килеп матди киләчәкләрен тәэмин итәргә дип талпынган миллиардлаган халыкка кризис галиҗанәпләре килеп: «Сез бөлдегез, акчалар бетте!» дип әйтәчәк. Һәм ярсып урамнарга чыккан халык ташкынын башка максатларга юнәлтү өчен, лидерлар зур сугыш башлап җибәрәчәкләр. Ул сугышка әзерлек өзми-куймый алып барыла инде. Игътибар итегез: Россия-Украина чигендә киеренкелекне ничек итеп ясалма рәвештә үстерәләр? Хәтта куркыныч уенга химик корал тартып кертергә маташалар.  Тагын бер тапкыр игътибар итегез: биржа мәтәлчеге көчәйгән саен, сугыш ставкасы күтәрелә, мәйданга зуррак көчләрне тартып кертергә тырышалар. Патриотизм исереклегеннән күзләре томаланган халыкларны корбан сарыгы урынына бугазлау лидерларга берни дә тормый. Җыелышып утырып бер табактан ашыйлар да, ил җитәкчеләре, кайтып, киләчәк сугышның стратегик планы төшерлегән карталар өстенә иеләләр.\nЯзманың беренче җөмләсендә үк куелган сорауны янәдән бер кабатлыйк: ни өчен шулай? Икътисади кризиска кем гаепле? Ни өчен инвесторлар шулкадәр күп акчалар югалталар? Гомумән, ул акчалар каян килде дә ни өчен бер үк кулларда шулкадәр тупландылар соң әле? Сорауга җавап бирү өчен, икенче сорау куыйк: ә кемнәр соң алар, инвесторлар? Инвесторның классик билгеләмәсен без бик яхшы беләбез. Акча бүлеп, нәрсәдер җитештерүне көйгә салучы һәм шуннан табыш алучы кеше килеп баса ул сүзне әйтүгә күз алдыбызга. Вәләкин заман инвесторы, бигрәк тә биржа инвесторлары ул традицион билгеләмәдән бик ерак торалар. Болар чып-чын спекулянтлар, бәясе түбән чакта сатып алып, кыйбатлангач сатучылар. Бер үк нәрсәне бертуктаусыз сатып баеп тору  өчен бәяләрнең яру пычкысы төсле даими рәвештә аска-өскә уйнап торулары кирәк. Биржа мәтәлчекләре, валюта түнтәрелешләре менә шул максатлардан оештырыла да инде. Шуңа күрә инвестор кулы тигән һәр нәрсә соңыннан янгыннан соң калган йортны хәтерләтә. Без, авыл кешеләре, мондый хәлне соңгы ике дистә елда күп күзәттек инде. Инвестор килдеме, башта авылның икенче сулыш ачылган төсле була, ләкин озак та үтми аның социаль йөзе сула, картаю-бөлү галәмәтләре күренә башлый. Һәм озак та үтми, инвесторның авылга тыккан акчалары процентлы кредитлар булып хуҗалык җилкәсенә өелеп калганы мәгълүм була. Бөлүе турында игълан иткән «инвестор» әҗәтләрнең тиенен дә түләми. Техника сатыла, фермалардагы малларны төяп озаталар, икенче бер «инвестор» килеп авыл җилкәсенә яңа кредитлар өя башламаса, кырларны чүп баса. Бөлдерүнең менә бу схемасын маймыллар белән сәүдә итүче «инвестор» турындагы мәзәк белән иллюстрацияләсәк аңлаешлырак булыр.\nМаймыллар күп яшәүче урманнар белән әйләнедерелеп алынган авылга әллә каян гына билгесез «инвестор» килеп төшә һәм бер маймылны 10 долларга сатып алачагын игълан итә. Авыл халкы, эшен ташлап, маймыл ауларга чыгып китә. Сәүдә кызган саен, маймыллар кими, аларны тоту кыен эшкә әйләнә башлый. Кешеләр, ауны ташлап, яңадан үз эшләренә әйләнеп кайталар. Ләкин хәйләкәр инвестор бәяне күтәрә: бер маймыл хакы 20 долларга җиткерелә. Халык яңадан азартлы уенга бирелә. Тик урманда маймыллар бөтенләй диярлек бетә. Аларны тоту кыйммәтле мәшәкатькә әверелә башлый. «Инвестор» шуннан соң бәяне 25 долларга җиткерә. Тик халык инде кызыкмый, чөнки бәя маймыл тотуга исраф иткән көчне капларга җитми. Менә шунда «инвестор» сәүдәне кульминацион ноктага җиткерә: маймыл бәясен 50 долларга кадәр күтәрә. Әмма үзе эш белән шәһәргә китәчәген әйтә. Сәүдәне, имеш, аның ярдәмчесе алып барачак икән. Эшкуар шәһәргә киткәч, ярдәмче халыкка әйтә: «Әйдәгез, мин сезгә читлектәге маймылларны 35 доллардан сатам, кайткач, хуҗага 50 доллардан тапшырырсыз», — ди. Мавыгучан халык, әҗәткә акча җыеп маймылларны йолкып алып бетерә. Менә шуннан соң авылда инвесторны да, аның ярдәмчесен дә күргән кеше юк, ди. Бүгенге дөнья биржаларында сәүдә нәкъ менә шул схема белән оештырыла. Тик спекулянтлар маймыллар белән түгел, кыйммәтле кәгазьләр белән сәүдә итәләр. Ул кагәзьләрнең кайберләрен акция, кайберләрен облигация, кайберләрен фьючерс дип йөртәләр. Фьючерс дигәне аеруча кызык: ул дөньяда юк товарның бәясе язылган кәгазь. Нью-Йорк биржасындагы алтын фьючерсларының бәясе дөньядагы бөтен алтын запасын байтака узып китә. Шуңа күрә чынлыкта фьючерсның бәясе маймыл бәясенә дә тормый. Әмма банклар һәм башка инвесторлар кара халыктан җыйган акчаны менә шул кәгазь алтынны, кәгазь нефтьне, кәгазьдәге йортларны сатып алу өчен исраф итәләр. Нефть бәясе түбәнәйде дигән хәбәр укысагыз, белегез: нефть фьючерсының бәясе төшкән. Нефть әле үзе җир астында, аны «кәгазь нефть»не капларлык күләмдә чыгармаска да мөмкиннәр. Фьючерсларның бәясе төшкәндә, инвесторлар (спекулянтлар дип укы) бөләләр, күтәрелгәндә баю процессы бара. Сәүдә белән шулкадәр мавыгыла: кәгазьләрнең бәясе, кабарып, күккә җитә башлый һәм куыклар шартлый. Гади халыкның банкларга салган акчасы яна, алган кредитларны исә барыбер түләтәләр. Без мондый уенны берничә тапкыр үттек бит инде. Бүгенге сәүдә асылда бераз гына катлауландырылган шул «маймыллар сәүдәсе» инде ул. Иртәме-соңмы мондый алыш-бирешнең соңгы ноктасы булмый калмый. Дөнья күләмендә шул соңгы ноктаны куярга әзерләнәләр. Куыклар шиңеп, барлык акцияләрнең, облигацияләрнең, фьючерсларның бәяләре нульгә калачак көн якынлаша. Финанс махинацияләре ярдәмендә олигархик капитал ул көннең килүен соңгы чиккә кадәр сузарга тырыша. Шуңа күрә без шиңә башлаган куыкларның яңадан кабаруын күзәткәлибез. Бу уен соңгы глобаль кризис килеп җитеп, куыкларны очлы инә белән төртеп тишкәнче дәвам итәчәк.",
    "description": "Дөньяның фонд базарларында бара торган соңгы көннәр мәтәлчеге ни өчен шулай дигән сорау тудыра. Бит үткән декабрьнең берничә атнасында гына триллионнар чүпкә очты.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/maimyl-sdse-5c9b84f2b831f600b36cef2d",
    "published_at": "2019-03-27",
    "views_count": 7,
    "views_till_end_count": 4,
    "sum_view_time_sec": 574,
    "comments_count": 0,
    "slug": "maimyl-sdse"
  },
  {
    "title": "Риба һәм бәхет",
    "cover": "https://avatars.mds.yandex.net/get-zen_doc/1110951/pub_5c9c5156b831f600b36cf387_5c9c51843b35f400b2a7542f/scale_1200",
    "body": "Бервакыт “Татарстан яшьләре”ндә “Риба” дигән язма бастырган идем. Газетаның сайтында язманы укучыларның берсе менә мондый кайтаваз язып куйган: “Булат әфәнде, әйт әле, безнең илдә эшләп тапкан акчага  кредитсыз-нисез машина алу мөмкинме? Әйтеп куям, урлаган түгел, эшләп тапкан хезмәт хакына?”  Кайтавазның авторы исемен һәм координаталарын куймаган, шуңа күрә җавапны газета аша бирергә булдым. Ихтимал, кешеләрнең байтагы шул автор кебек уйлый торгандыр. Бу сорау авылда аракысыз эш эшләтеп булмый, аракысыз ничек яшисең кебек сораулар җөмләсеннән. Аракы мәсьәләсендә дистә еллар тирәсе элек миңа танышлар белән бәхәсләр алып барырга туры килгән иде, аракының тегермән тартмавын, салам китермәвен, бакча сукаламавын, төзелеш алып бармавын сүз белән исбатлау шактый кыен эш булып чыкты. Үземнең соңгы вино шешәсен идән астыннан алып менеп бакча коймасына бәреп ватканыма инде икенче дистә ел киткән икән. Шул вакытлар эчендә, Аллага шөкер, бер тапкыр да аракыга мохтаҗлык төшкәне булмады, саламсыз-печәнсез дә калынмады, фуражлык он да һәрвакыт җитеп килде, кунаклар да сыйланды, исерткечкә дип кесәдән акча да чыгарылмады (күптән инде аның бәясенең күпме икәне белән дә кызыксынган-белгән юк), өйгә дә ул нәҗес бүтән кертелмәде. Риба да нәкъ шул аракы кебек үк инде, мөселман өчен боларның икесенең дә хәрам булуы алардан баш тарту өчен җитәрлек дәлил. Машина, котдеж, виллаларга кызыкканда да, рибаны һәм урлашуны, эшне аракы белән эшләтүне читкә куярга, хәләл хезмәткә омтылырга туры килә. Капиталистик Россия шартларында, казна талап яшәү, ришвәт алу, риба ярдәмендә мал арттыру абруй булып саналганда, хәләл юл белән мал табу, бәхеткә-сәгадәткә ирешү мөмкинме? Кайтаваз авторының тел төбе менә шулайрак аңлашыла миңа. Автор инде, әлбәттә, сорауга җавап бары тик тискәре генә була ала дип исәпли һәм шуңа эчкерсез ышана да. Аның бу рәвешле фикерләве миңа кинәт кенә инде томаннар артында калган яшьлекне, вуз эскәмиясендә укып йөргән чакларны искә төшерде. Сиксәненче елларның башы бу. Ул чакта әле хосуси кулларда трактор, йөк машиналары бөтенләй юк, алар турында хыялланырга да ярамый, ә җиңел автомобильләр берән-сәрән генә күренгәли, шуңа да Казан урамнарында бөкеләр дә сирәк хәл иде. Группадашлар арасында ничектер шулай җиңел машина хакында сүз чыкты һәм мин кискен итеп: “Безнең илдә, – дидем, – я спекулянт булмасаң, я урлашмасаң машина алып булмый”. Безнең белән укый иде Роза дигән тыйнак кына бер кыз. Аз сөйләшә, чәчрәп чыкмый, киенүе дә үзе кебек тыйнак, әмма зәвык белән. Розаның безнең арада бар икәне бик алай сизелми дә, сөйкемле, мөлаем икәне истә калган, ә менә ниндидер бер вакыйга уңаеннан искә алырлык бер эше дә юк. Әмма Роза шул вакытта миңа биргән җавабы белән гомерлеккә хәтергә кереп калды. Мин әле дә Розаны искә алам икән, шул чакта әйткән сүзләре белән бергә искә алам. Шул вакыттагы аның ярым үпкәле йөзен, күзләренең карашын, тавышының интонациясен хәтерлим һәм миңа сүз сөйләүдә чама белмәвем өчен оят була. “Син, Булат, ник алай дисең?  Минем әти дә, әни дә – гади  колхозчылар, әти комбайнда эшли һәм акчаны күп ала. Без урлашмыйбыз, ә машинабыз бар”, – дигән иде ул. Розаның аргументы куәтле һәм үтергеч иде, шуңа да мин оялдым һәм бүтән эндәшмәдем. Бәхеткә каршы, группадаш кыз алай бәхәсләр үзәгендә торырга яратмый иде, сүзне озынга сузмады. Юкса, минемчә фикерләүнең булдыксызлар өчен хас фикерләү рәвеше икәнлеген дә исбатлап биргән һәм мине тагын да ныграк кызарткан булыр иде. Розаның җавабы миңа, адәм балаларын бәяләгәндә, аларны бер калыпка салырга салырга ярамый икәнлеген, караклар һәм алыпсатарлар белән янәшәдә маңгай тире белән хәләл мал табучыларның да җитәрлек булуын төшендерде.\nИнде “кайтаваз”га җавап биреп карыйк. Хәтердән соңгы елларда җитешле генә йорт җиткергән, өр-яңа машина алган, матди тормышын ярыйсы гына итеп корган, әмма мөселман булу сәбәпле, процентлы кредитка, ягъни рибага якын килмәгән берничә танышымны барлап чыктым. Болар бар, яшиләр, тормыштан тәм табалар, Россия шартларында хәрамнан бар көчләре белән тыелырга тырышалар. Берсе дә түрә дә түгел, ришвәт ала торган урында да эшләми, бары тик алтын кулларын тик тотмыйлар... Һәм байлыкның Аллаһы Тәгаләдән икәнлегенә, ана карынында чакларында ук бәхетләренең инде тәкъдир итеп язылып куелганнарына иман китергәннәр дә, стресс кичермичә, үзләренә язылган тәкъдирне уфтанмый гына кичеп яталар. Әле тиешле күләмгә җиткән малларыннан зәкәтен-гошерен чыгарырга да онытмыйлар, “сәдәка малны киметми” дигән принцип белән гомер сөрәләр. Болар гына җитмәсә, бар кеше өчен дә билгеле булган “ат шоферы” Әсхат ага Галимҗановны искә төшерик. Аның кылган гамәлләре, әледән-әле матбугат кырын балалар йортына бүләк иткән автобуслары белән шаулатып алуы турында ишетмәгән кеше юктыр, шаять. Күрәбез, эшләп тапкан акчага машина алу гына түгел, дистәләгән автобусны һәм машинаны балалар йортларына бүләк итәргә дә һәм шул гамәлеңнән ләззәт алып, сәгадәт кичереп яшәргә дә мөмкин икән. Инде легендар химаяченең сүзләрен дә китереп китик: “Акча минем өчен иң әһәмиятлесе түгел. Мөһиме: әти-әнисе булмаган балалар яхшы яшәсеннәр. Урлашырга, эчәргә кирәкми, бары тик эшләргә һәм яхшы яшәргә генә кирәк, – ди ул. Мин ышанам: ришвәт һәм откат белән, башкаларны талау юлы белән мал тапкан түрәләр, афералар белән халыкны алдаучы финансистлар, риба ашап симергән алдакчылар беркайчан Әсхат Галимҗанов кичергән ләззәтне кичерә алмаячаклар, ә инде ахирәттә гамәлләр өчен Аллаһы Тәгалә каршында җавап бирү вакыты җиткәч, хәлләрнең яман булачагына ышандыру боларны, гомумән, мөмкин дә түгел.\nБез еш кына бәхет-сәгадәтне байлык белән үлчәргә күнеккәнбез. Әмма мул тормыш үзе генә бәхет үлчәве була алмый. Бары тик хак юл белән табылган һәм дөрес юлга сарыф ителгән мал гына кешегә чын ләззәт бирә, аны имин итә ала. Яшәүнең тәме аның формасына, рәвешенә бәйле. Бу аксиоманы мин бер мисал белән иллюстрацияләр идем. Кайвакыт хатын бер үк камырдан икмәкне ике төрле формага салып пешерә: түгәрәк табага һәм шакмаклы формага. Бер үк рецепт белән басылган камырның ике рәвеше бөтенләй ике төрле тәмгә ия. Моның серен аңлау кыен, тик шулай бер нәрсә хак, тормышның да тәме аның формасына бәйле. Инде сүз байлыктан, малдан бәхет темасына күчкән икән, мин язманы Риза казыйдан алынган ике хикәят белән тәмамлар идем.\nПадишаһлардан берсе дөньяда бәхеткә ирешү юлларын эзли, ләкин таба алмый гаҗиз булып йөри икән. Шуннан әйткәннәр инде моңа, бәхеткә ирешкән кешенең күлмәген кисәң, бәхетле булырсың, дигәннәр. Патша бөтен мәмләкәтен иңләтеп бәхетле кеше эзләткән, тик андыйны таба алмый гаҗиз булганнар. (Некрасовның “Рус илендә кем бәхетле яши?” поэмасындагычарак булган ситуация). Күп тырышлык ахырында шулай да бер бәхетле кеше табылган, ниһаять. Тик, кызганычка каршы, бу бәхетле адәмнең, фәкыйрьлек сәбәпле, өстенә кияргә күлмәге юк икән.\nИкенче бер адәми зат бәхетле булу өчен бакырдан алтын ясау серен өйрәнеп гомерен сарыф иткән. Көннәрдән бер көнне ул бакырдан алтын ясый белүче галим барлыгын ишетеп шуның янына киткән. Тик әлеге галим бәхетне алтында күрүче бу кешегә карап торган да әйткән: “Синең өстең-башың яхшы күренә, минем шәехем алтын ясау серен фәкыйрьлекнең соң дәрәҗәсендә булган кешеләргә генә өйрәтергә рөхсәт иткән иде, инде син бик фәкыйрь бер адәм табып китер, мин аңар өйрәтермен, син шунда тыңлап торырсың!” – дигән. Алтын ясап баерга хыялланган адәм теләнчеләр һәм фәкыйрьләр арасыннан иң фәкыйрен эзләп йөргән дә, сабын алырга акчасы булмаганга, киемнәрен ком белән юучы бер фәкыйрьне ияртеп, галим янына алып киткән. Бу фәкыйрьне күрү белән, галим аякка басып: “Сөбхан Алла, бу адәм минем шәехем, мин алтын ясау гыйлемен аннан йөрәндем”, – дигән. Хикәятләрнең рациональ орлыгы шунда: кайбер кешеләрнең зур малларга ия булырга мөмкинлеге бар хәлдә дә аңа омтылмыйлар, дөнья малыннан башка да үзләрен бәхетле тоялар.\nБу дөньяда өстеңә авырлыклар ишелеп килгәндә дә тыныч һәм бәхетле яшәргә өйрәткән гыйлем бар. Ул – Аллаһы Тәгаләнең шәригате. Кеше табигате өчен нәрсәнең яхшы, нәрсәнең яман булуын бары тик тәкъдирнең хуҗасы гына белә. Кызганыч, аның гыйлемен тиешенчә өйрәнүгә без вакытны кызганабыз. Тагын бер нәрсә өстик инде. Тугры хәлифләрнең беренчесе Әбүбәкер (Аллаһ аннан риза булсын) хакыйкатькә тәңгәл килә торган менә мондый сүзләр әйтеп калдырган: “Өч нәсәгә өч нәрсә белән генә ирешеп булмый. Беренчесе, теләк белән – байлыкка, икенчесе – дару белән саулыкка, өченчесе, бизәнү белән – яшьлеккә.” Бу хакыйкатькә төшенү өчен кайчак язмыш тарафыннан байтак кыйналырга, тормышның ачысы-төчесен  татырга туры килә.",
    "description": "Бервакыт “Татарстан яшьләре”ндә “Риба” дигән язма бастырган идем. Газетаның сайтында язманы укучыларның берсе менә мондый кайтаваз язып куйган: “Булат әфәнде, әйт әле, безнең илдә эшләп тапкан акчага  кредитсыз-нисез машина алу мөмкинме?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/riba-m-bhet-5c9c5156b831f600b36cf387",
    "published_at": "2019-03-28",
    "views_count": 14,
    "views_till_end_count": 8,
    "sum_view_time_sec": 2517,
    "comments_count": 0,
    "slug": "riba-m-bhet"
  },
  {
    "title": "Җил чәчмәгез!",
    "cover": "https://avatars.mds.yandex.net/get-zen_doc/198002/pub_5c9c984a36474000b3777aec_5c9c9873a97ada00b46efc81/scale_1200",
    "body": "Татар эстарадасының күренекле бер вәкиле моннан берничә ел элек җәй көне Ташкичүгә концерт белән килгән икән. Шунда кемдер аның машинасының буявын кырып, русчалап: «Җенси мөнәсәбәткә керәсе килә», – дигән сүзләр язып куйган. Артист инде билгеле бик үпкәләгән, машинаның буявы кырылу бер хәл, җөмләсе дә русча бит җитмәсә, Мәрҗаниләр, Тукайлар яшәгән якта татарча яза белүче дә калмаган дип, рәнҗегән. Дөрес, бераз гына соңрак аңа Гаяз Исхакыйның туган авылында оятсыз сүзнең татарчасын да укырга туры килгән… Язуны кем язганы билгесез. Шәһәрдән кайткан бер күсәк кырганмы, авылдан шәһәргә китеп шәһәр культурасын үзләштереп ятучы берәр хөрәсән тырмаштырганмы, әллә инде эстрада төркеменең берәр үз исереге җитәкчесенә үчләнеп машинасын бизәп куйганмы – имза калмаган. Кем генә булса да, аны аклап булмый билгеле. Сәламәт акыллы һәр кешедә  мондый гамәл нәфрәт һәм чиркану уятырга тиеш. Шул ук вакытта Ташкичүнең үзәк урамында, артист машинасын куйган тирәләрдә, һәр көн саен дистәләгән машина (араларында еш кына ялтыравык буяулы «иномарка»лар да очрый) иртәдән кичкә кадәр туктап торганлыгын да искәртү кирәк. Ник берсенең буявы кырылсын… Ни өчен мондый «хөрмәт» артист килгән көнне һәм нәкъ артист машинасына карата гына күрсәтелгән? Менә монысы инде вакыйганың логикасын эзләүне таләп итә кебек, минемчә.\nМондый хәлләрнең логикасын халык күптән әйтеп биргән: «Җил чәчсәң, давыл урырсың», – дигән. Шуңа да авыл һәм шәһәр сәхнәләрендә чәчелгән «җил» бүген инде урамнарга «давыл» булып чыга башлаган икән, монда кемгә үпкәләргә! Оятсызлык, цензура кысаларына сыймый торган сүзләр элек тә бар иде, билгеле. Болар, кагыйдә буларак, тормыш төбендәгеләрнең, түбән катламның лексикасын тәшкил итә һәм ачыктан-ачык, русча әйтсәк, публично кулланылмый иделәр. язма рәвештә алар күбрәк  бәдрәф стеналарына  тырмала һәм кара җанлылыларның хирыслыгын шушы бәдрәф «шигърияте» тулысынча канәгатьләндерә иде. Әле моннан егерме еллар тирәсе элек кенә интим мәсьләләр турында ачыктан-ачык сөйләшү оят булып санала, ирләр компаниясендә сөйләшенгән мәсьәләләр хатын-кызлар янында күтәрелми, хатын-кызлар үз проблемалары хакында колактан-колакка гына сөйләшәләр һәм кеше ишетүеннән сакланалар иде. Тагын бер тапкыр кабатлыйк, әхлаксызлыкның аерым күренешләре элек тә бар иде, тик берәү дә эчке киемен сәхнәгә менгереп элмәде. Мин әйтергә теләмим: коммунистик система әхлаклы иде, анда барысы да тәртиптә иде дип. Тик җәмгыятьтә тыю бар иде, һәм бу тыюның хаклыгына берәү дә шик белдермәде. Мин әле хәтерлим: сиксәненче елларның уртасында Польшада хезмәт иткән курсташ егет армиядән кайтышлый купальник кигән кыз рәсеме белән тышлыгы бизәлгән акча савыты (кошелек) алып кайткан иде. Кыз яктылык төшү почмагы үзгәрүгә бәйле рәвештә я оятсыз итеп елмая, я мәгънәле итеп күзен кыса иде. Мин гаҗәпләндем: «Моны каян алдың?» – дидем. «Польшада алар һәр киосокта ирекле сатыла, – дип җавап бирде дус кеше. – Чик аша алып чыкканда яшердем инде, күрсәләр, алалар». Безнең киосокларда сатыла торган «Комсомольская правда»лар ул вакытта бик тыйнак бизәлә иде. Җәмгыять либераль-демократик «кыйммәтләр» ягына авышып, һәр төрле «кыргыйлык» прогресс, алга китеш дип бәяләнә башлагач, бәдрәф «сәнгате» ирекә чыкты. Халык моны җиңел генә кабул итте дип әйтү дөреслеккә туры килеп бетмәс. Оятсызлыкка күнегергә, бераз ияләнергә кирәк иде. Сиксәненче елларның икенче яртысында прокатка «Маленькая Вера» фильмы чыкты. Интим мөнәсәбәтләр ачыктан-ачык күрсәтелгән беренче совет фильмы буларак, ул киң яңгыраш алды. Фильмның сәнгатьчә эшләнеш дәрәҗәсе ташка үлчим булса да, бер-ике оятсыз эпизод аңа популярлык тәэмин итте. Авылга бу картинаның килгән көне дә хәтердә калган. Бер көн эчендә берничә урында куелу сәбәпле, Ташкичүдә аны көпә-көндез күрсәттеләр. «Теге» эпизодлары өзелеп кыскартылган фильмны карарга бары тик ирләр генә җыелган иде. Гадәттә авылда кино сеансларына яшьләр генә йөри. Бу юлы кырык-илле яшьлек ирләр дә кечкенә Вераның азгынлыгын карарга килгән иде. Шунда кайберәүләр уңайсыз хәлгә дә калгалады, әтидән сорап тормыйча гына унҗиде-унсигез яшьлек уллары да кинога кергәннәр, ихтыярсыздан әтиле-уллы порнография карарга туры килгән гаиләләр дә булды шулай итеп. Ул чаклар өчен бу бөтенләй көтелмәгән хәл иде. Беркем берни сөйләшмәде, фильм тәмамлангач та тукталып фикер алышулар булмады, клуб ишеге төбендә тәмәке тартырга калучылар да күренмәде. Хатын-кызлардан берәү, кино тәмаланган вакытта урамда туры килеп, шул вакыттагы ирләрнең халәтен кызык итеп авыл буйлап сөйләп тә йөрде хәтта. «Клуб ишегеннән төркеме белән ирләр агылып чыкты, башлар аска иелгән, беркем берни сөйләшми, тиз-тиз өйләренә таралыштылар», – дип мыскыллап сөйләгән сүзләре ишетелгәләде. Өйгә кайткач улын шелтәләргә теләгән ирләр дә авызларына су каптылар, бердән, фильм балалар карый торган сәгатькә туры китерелгән, икенчедән, ярамый торган эшкә улың белән бергәләп катнашсаң, малайны шелтәләп булмый икән. Бу юлларны язганда, авыл халкының шундый наив һәм оялчан вакытын искә төшереп, күзләрдән яшь килә. Авылда инде күптән кино күрсәтелми, телеэкран каршында балалар белән янәшә уты-рып азгынлык карау гадәти күренешкә әйләнгән. Оятсызлык агачының чәчәге генә булган «Кечкенә Вера»га хәзер беркемнең дә исе китмәячәк, чөнки инде җимешләр өлгерде. Авылда зина кылып яшәгән гаиләләр саны арта, көнбатыш сериаллары аша үтеп кергән тормыш рәвеше көндәлек яшәүгә әйләнә бара. Кинофильмның кайда төгәлләнеп, кайда тормыш башланганын аеру да кыен була башлаган чаклар җитеп килә.\n«Бәдрәф сәнгате» аз гына культуралаштырылып татар эстрадасына да менде. Чүп үлән культуралаштырылганга карап, игенгә әйләнмәгән кебек, бу эстрада да сәнгать түгел иде, билгеле. Билдән түбән юмор, махмырдан итеккән кешенең халәте – эстрадада тематик төрлелек шуннан да ерак китә алмады. Боларына талант та, акыл да, хезмәт тә кирәкми иде. Оятсыз мәзәкне сәхнәгә менеп сөйләп төшү өчен иң кара мужик булу да җитә. Шушы «караңгылык әһелләре» үзләрен талантлар, башкалардан өстен катлам дип сизеп, борын күтәреп йөри башладылар, талантлы гына артистлар да болардан үрнәк алды. Барысы бергә җыелып «без халыкка хезмәт күрсәтәбез», – дип игълан итүдән дә тартынмады, үзләренә аерым хөрмәт, яхшы хезмәт хакы, абруй һәм дәрәҗә таләп иттеләр. Хезмәт күрсәтү дигәндә алар бу сүзләрнең алдында һичшиксез куелырга тиешле бер сүзне оныталар, аю хезмәте дип атала мондый хезмәт. Теге артистның машинасын кырган «бала» да әйтә ала бит инде: «Мин яраткан артистыма хезмәт күрсәттем, аның машинасын бизәдем», -дип.\nДәлиллерәк булсын өчен, талантлы һәм абруйлы артистлар җитәкләгән бер-ике эстрада төркеменең концертыннын зыянсызрак булган бер-ике эпизодны китереп китик. Сиксәненче ел-ларның ахыры, туксанынчы еллар башы булды микән, авылда Гөлзада Сафиуллина концерты турында афиша элделәр. Башка якларда ничектер, бездә бу җырчыны аерым бер ярату белән яра-талар. Тавыш та, моң да бар үзендә, аннан соң якташлык якынлыгы да сиздерәдер инде. Ләкин концертка Гөлзада ханым үзе килмәгән иде, әллә авырган, әллә башка бер җитди сәбәп килеп чыккан, әллә инде бөтенләй аферистлар төркеме аның исемен реклама итеп үзенә аудитория җыеп йөри,  монысын аңлатып торучы булмады. Сәхнәдә шулай ук ярыйсы гына җырлый торган артист һәм композитор берникадәр җырлады да, әллә залның бик үк эреп китмәвен сизеп, әллә инде сәгать тутыру өчен генә тозсыз мәзәкләр сөйли башлады. «Урыслар бар сүзләрен дә татарлардан алганнар, мәсәлән, холостой дигән сүз татарча кулы аста дигәннән алынган, буйдакларның куллары һәрвакыт аста йөри чөнки», – дип кулын чалбар кесәсенә тыгып ямьсез итеп болгап күрсәтте, көлүчеләр булмады. Тагын берникадәр шулай маймылланып халыкны туйдыргач, залдагы ирләрнең берсе түзмәде: «…ук сүзләр сөйләп торма монда, Шекә кызын чыгар давай, безгә Гөлзада җыры кирәк», – дип  кычкырды. Тәрбиясез инде бездә тамашачы, нишләтәсең.\nТуксанынчы еллар ахырындагы икенче бер концерт. Талантлы гына җырчылар төркеме. Ләкин җырлыйсы урынга вакыт-вакыт болар да сәхнәдән сөйлиләр. Гел фонограмма гына тыңлап утырмасын халык, тере тавыш та ишетсен, диләрдер инде. Конферансье болардан да уздыра, тик сөйлисе урында, ул кайвакыт ямьсез итеп җырлап та җибәрә. Менә ул Татарстандагы кайбер уңайсызрак яңгырый торган авыл исемнәрен санап чыгып, Чүти, Күки кебек авыл исемнәрендәге кайбер авазларны өстәп я алмаштырып, мәгънәсез җыр сузды. Концертның ахыры якынлашкан иде инде, ярый. Тамашачы идәнгә яткан һәм аякларын болгый-болгый нечкә җирен тотып: «Ай, Күкием, Күкием», -дип ямьсез итеп илергән конферансьега сәер итеп карый-карый чыгу юлына юнәлде.\nАртистлар еш кына үзләре «бәдрәф сәнгате»нең кирәклеген тамашачыны концертка тарту ихтыяҗы белән аңлатырга тырышалар. Җитмешенче елларда концерт төркемнәре авылларга ешрак йөриләр иде. Һәр килүләрендә шыгрым тулы зал, концертны басып караучы тамашачы алкышлый иде аларны. Әле ул вакытта «әбрәкәй сандугачы» булып кыланучы артистлары да юк иде җитмәсә. Машинасы кырылган артист төркемендәгеләр концертка халык та җыелмады дип үпкәлиләр икән. Афишаларын мин дә күргән идем, төркемдә кемнәр барын белү белән, тамашаның бөтен эчтәлеге күз алдына килеп басты да анда барып торуның ихтыяҗы калмады.\nӘ халыкның иярүе мәсьәләсенә килгәндә Гайсә галәйһисәлам турындагы бер риваять искә төшә. Гайсә галәйһисәлам үзенең шәкертләренә (апостолларына) дәрес бирә икән. Шул тирәдән үтеп баручы бер фәхишә: «Юкка азапланма шулар белән. Минем бер ымым җитә, барысы да синең өйрәткәннәреңне онытып, миңа иярәчәк бит алар», – дигән. «Иярерләр шул, -дип җавап бир-гән пәйгамбәр. – Син бит аларны түбәнлеккә чакырасың, мин югарыга өндим. Түбәнгә төшү җиңел, югарыга авыр. Шулай булгач сиңа иярсәләр бер дә гаҗәп түгел».\nМоңа өстәп тагын ни әйтик. Татар әдәбияты һәм сәнгате «өлкән агайга» ияреп, азгынлыкны байтак чәчте. Кызганычтыр, инде урыр вакыт җитә.",
    "description": "Татар эстарадасының күренекле бер вәкиле моннан берничә ел элек җәй көне Ташкичүгә концерт белән килгән икән. Шунда кемдер аның машинасының буявын кырып, русчалап: «Җенси мөнәсәбәткә керәсе килә», – дигән сүзләр язып куйган.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/il-chchmgez-5c9c984a36474000b3777aec",
    "published_at": "2019-03-28",
    "views_count": 3,
    "views_till_end_count": 2,
    "sum_view_time_sec": 517,
    "comments_count": 0,
    "slug": "il-chchmgez"
  },
  {
    "title": "Маймыл аулау — 2 яки Абызовны ник кулга алдылар?",
    "cover": "https://avatars.mds.yandex.net/get-zen_doc/1352765/pub_5c9da24a37f4f400b3772424_5c9da26ca9787700b3ac9ed4/scale_1200",
    "body": "«Ватаным Татарстан»ны укучылар хәтерли тогандыр: гыйнвар аенда «Маймыл аулау» дигән язма биреп, хәзерге капиталистик икътисад шартларында мошенникларның ничек эшмәкәр дип аталып йөртелүләрен аңлаткан идек. Язманың асылын кыскача гына искә төшерик: «инвестор» бер тиенгә дә ярамаган маймылны башта бәясен күтәрә-күтәрә сатып ала да, соңыннан үзенең ярдәмчесе белән, халыкны алдап, маймылларны тагын да югарырак бәягә халыкның үзенә үк сатып качып юкка чыга. Эшен ташлап, маймыл аулаган һәм үзе аулаган маймылны үзе үк кыйммәт бәягә сатып алган халык ярык тагарак янында кала. Дөрес, вәзгыятьне төзәтергә була андый чакта булуын. Маймылларга бәя күтәрелә икән дигән хәбәр тараратып, икенче ачык авызлар табарга һәм маймылларны уптым шуларга сатарга була. Бүген бөтен дөньяда биржа сәүдәсе якынча шул ысул белән алып барыла. Бер тиенлек кыйммәте булмаган кәгазьләрнең — акцияләрнең бәясе күпертелә дә, соңыннан куык шиңеп, аларга сәүдәнең иң соңгы этабында акча тыккан эшмәкәрләр бөләләр. Соңгысын без кризис дип атап йөртәбез. Биржа сәүдәсендә кәгазь сатып алгансың һәм ул кәгазьнең бәясе төшеп бөлгәнсең икән, берәүгә дә үпкәли алмыйсың. Фонд базарында алыпсатарлыкның кагыйдәсе шундый. Аек акыл белән карасаң, чүп кәгазьне зур акчага сату чып-чын мошенниклык инде, моның өчен хөкем итәргә кирәк. Әмма барлык олигархик капитал шундый ысул белән булдырыла һәм дөнья масштабында андый сәүдәне мошениклык дип түгел, ә бизнес дип атыйлар. Кулыңдагы акцияләрне кыйммәткә сатып, акчаны вакытында офшорларга качырып өлгерсәң, син отасың, мавыгып китеп куык шиңәсен сизми калсаң, син — бөлгән олигарх дип аталасың… һәм берәүгә дә үпкәли алмыйсың. Гаделсезлек инде, билгеле, тик син уенга үзең теләп кердең, син алдадың — сине алдадылар. Без язмабызда менә шул хакта аңлаткан идек. «Ватаным Татарстан» язмасы Россия масштабында зур үзгәрешләр башлап җибәрер дип без көтмәгән һәм уйламаган да идек. Тик безнең язма чыгып озак та үтми, Мәскәүдә беренче «маймыл сатучы» инвестор — Америка гражданины Майкл Калви кулга алынды. Ул 600 мең сумлык акцияләрне «Восточный» банкындагы 2,5 миллиард сумлык әҗәтен түләү өчен файдаланган. Хәзер бөтендөнья олигархик бизнесы Кремльгә басым ясамакчы була: Калви мошеник түгел, ә уңышлы бизнесмен гына, диләр. Хәзерге финанс базары кагыйдәләре буенча ул чынлап та шулай, ә аек акылга салып үлчәсәң, Калви чып-чын алдакчы инде. Кызык, Кремльдә һәм көч структураларында безнең язма буенча фикер йөртә башладылар: халыкара бизнес-җәмәгатьчелек күпме генә басым ясамасын, Калвины иреккә чыгармадылар. Моңа җавап итеп, Америка бизнесы Росиядәге эшлекле форумга килүдән баш тартты. Ләкин абзарны  бер чистартырга тотынгансың икән, бер көрәк тирес чыгарып кына туктап булмый бит инде. Чиратта тагын кем дә булса торырга тиеш, «силовик»лар тәбегә төшкән бер күсе белән генә туктап кала алмый мондый очракта. 26 март  көнне тәбе тагын бер тапкыр шалт итте. Бу юлы анда элекке федераль министр, Дмитрий Медведев командасының күренекле вәкиле Михаил Абызов төшкән булып чыкты. Россиядән байтак байлыкны җайлы гына чит илләргә авыштырып, Италиядә рәхәт чигеп яткан Абызов әфәндене, алдап, Мәскәүгә чакырып кайтардылар һәм кулларына корыч богаулар киерттеләр. Михаил әфәнде үзен җинаятьтә гаепләрләр дип уйлап та карамыйча, Дмитрий Анатольевич командасында эшләп, хәзер читкә тибәрелгән икенче бер талант — Дворковичның туган көнен билгеләргә дип кайткан диләр. Таш читлеккә таба өстери башлагач, ул бик гаҗәпләнгән, чөнки үзен гаепле дип белми һәм әле дә хаксызга кулга алынган шәхес буларак тота. Мәскәүгә ул бер дә курыкмыйча гел кайтып-китеп йөргән, югары элита аны чит илгә качты дип бер дә санамаган. Тартарча белмәү һәм «Ватаным Татарстан»ны укымау Абызов әфәндегә кыйммәткә төшә хәзер, чөнки Владимир Путин безнең язма чыканннан соң, кыйммәтле кәгазьләр белән сәүдә итүгә үзенең карашын үзгәртте һәм хәзер безнеңчә фикер йөртә: пүчтәк кенә әйберне бик кыйммәт бәягә алдап саткансың икән, син биржа сәүдәгәре түгел, ә чып-чын мошенник булып саналасың. Абызовның кулга алынуы Кремль белән килештерелгән, Владимир Владимрович аның төрмә шулпасын эчүенә каршы түгел. Димәк, Кремльгә ярдәм сорап мөрәҗәгать итүдән файда юк. Мәскәүдә бөтен югары элита шокта бүген, чөнки күпләрнең байлыгы Калви-Абызов ысулы белән тупланган. Мәскәүнең иң эре газеталары бизнес-элитаның аклануын китерәләр әнә: Абызов эше — базар сәүдәсе генә, аны ясалма рәвештә җинатьче итеп танытырга телиләр, диләр. Элекке министрдан зыян күрүчеләр аның белән бер өстәл артына утырып сөйләшсәләр хәл ителә торган мәсьәләне күпертәләр дип ассызыкларга тырышалар. Коммерсантъ әнә язмасының исемен үк: «Абызовка портфель тегәләр» дип куйган.\nХәзер инде җинатьнең, адвокатлар билгеләмәсе буенча «эшлекле килешү»нең асылына төшеп карыйк. Михаил әфәнде каракмы, оста сәүдә иткән эшмәкәр генәме? Аны бит аз да түгел, күп тә түгел 4 миллиард сум гына акча урлауда гаеплиләр. Хәзерге базар икътисады дип аталган икътисад югарылыгыннан караганда элекке министр — уңышлы сәүдәгәр генә. Ул инвестор. Үзенең дуслары белән 186 миллион сумлык акцияне 4 миллиард сумга «Алмазювелирэкспорт» дигән компаниягә саткан да, үземә мул киләчәк тәэмин иттем дип, Италиягә китеп яши башлаган. Билгеле инде, Абызов әфәнде үзен ярамаган эш эшләдем дип санамый, ә байлыгын эшмәкәрлек уңышы нәтиҗәсе дип фикер йөртә. Тик менә аның тарафыннан алданучылар алай дип уйламыйлар, бер тиенгә кирәкмәгән маймыл тотып калучылар кебек хис итәләр үзләрен. Балта биреп шөшле алганнар бит инде, чынлап та. Мәсәләнең икенче ягыннан карасак, хәзер бөтен кеше шулай байый. Олигархларның байлыгы үткән елда фәләнчә миллиард долларга үсте дип язалар бит әле. Акча бит ул сиңа кыяклы суган түгел, төрткән саен тишелеп чыгып үсеп тормый. Байлыкны биржада үстерү юлы шул инде: берәү алдый, берәү алдана. Кермльдә шушы дистә еллар буе килгән кагыйдәне танымыйлар хәзер, аны үзгәртәләр. Мондый үзгәрешләр, бердән, кулга алуларның яңа сериясен вәгъдә итә, икенчедән, Мәскәү ил эчендәге бизнес белән генә түгел, бөтендөнья масштабындагы инвесторлар белән дә конфликтка керә. Җиңүче кем булыр, анысын киләчәк күрсәтер.",
    "description": "«Ватаным Татарстан»ны укучылар хәтерли тогандыр: гыйнвар аенда «Маймыл аулау» дигән язма биреп, хәзерге капиталистик икътисад шартларында мошенникларның ничек эшмәкәр дип аталып йөртелүләрен аңлаткан идек.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/maimyl-aulau--2-iaki-abyzovny-nik-kulga-aldylar-5c9da24a37f4f400b3772424",
    "published_at": "2019-03-29",
    "views_count": 65,
    "views_till_end_count": 18,
    "sum_view_time_sec": 2453,
    "comments_count": 0,
    "slug": "maimyl-aulau--2-iaki-abyzovny-nik-kulga-aldylar"
  },
  {
    "title": "Яратыргамы сезне, әтиләр!?",
    "cover": "https://avatars.mds.yandex.net/get-zen_doc/1108934/pub_5c9e0fdc083a2300b0a15173_5c9e0ffe62f2f200b38c6b89/scale_1200",
    "body": "Социаль челтәрдә эре хәрефләр белән: «1. Әти хаксыз булса да, аны яратыргамы? 2. Әти хаксыз булса да, аңа буйсыныргамы?» дип язып куелган юлларга юлыктым. Инде чәчләре тоташ чаларган һәм оныклар көтүче, яисә инде аларны үстерүче буын вәкиле булганга, ул сүзләр йөрәкне битараф калдырмады. Әтиләр һәм балалар каршылыгы кешелек тарихы буена рефрен булып буыннардан буыннарга кабатлана. Бу хакта калын-калын китаплар язылган, риваятьләр туган… Яшьлек белән картлыкның бер-берсен аңлап бетермәве табигый хәл, бу кеше акылының чикләнгән булуыннан килә. Өстен Акылны исә күпләр танымый, шуңа күрә аның күрсәтмәләрен санга сукмый, нәтиҗәдә фаҗигале язмышлар барлыкка килә. Әтине югалтуның нәрсә икәнен ул синең кулыңда соңгы сулышын алганда да аңлап бетермисең әле. Еллар үтеп, тормыш берсеннән берсе катлаулы проблемаларны алдыңа китереп бастырганда һәм аларның чишелешен эзләгәндә, йөрәкне телеп: «Эх, киңәшкә әти булса!» — дигән уй узып китү белән генә синең бу дөньяга килүеңә сәбәпче булган затның чын кыйммәте, югалтуның чын зурлыгы ачыклана башлый. Әтисез үскәннәрнең сагышы исә миңа таныш түгел, чөнки ул бәхетсезлекне кичермәдем. Әтинең чын кыйммәтен әйтсә, менә шулар әйтә алыр иде. Ә болай яшьлектә, дөньяга алсу күзлектән караганда, әтинең кисәтүләре, аның сине ачулануы гаделсезлекнең бер канаты булып тоела, монысы хак. Үзеңнең ялгышканыңны син бик соң аңлыйсың. Аның формуласы менә болайрак бит инде: «Син әти-әниеңнең хаклы булганын аңлаганда, синең хаксыз икәнеңне аңлаган балаларың үсеп җиткән була». Әтиләр һәм балалар арасында бетми кабатлана торган каршылыкны менә шул сүзләр аңлата да бирә. Ә болай әтиеңнең сине ачулануының сәбәбен аңлаткан зирәклек тә бар: «Син беркайчан да әти-әниеңнән дә якынрак дус таба алмаячаксың. Бары тик шулар гына синең артыңда бары тик яхшысын сөйлиләр дә йөзеңә бәреп синең нинди чүп икәнеңне әйтә алалар».\nӘтиләр һәм балалар каршылыгын чишүнең бөек кануны исә Аллаһ тарафыннан хикмәтле Коръәндә бирелә: «Аллаһ хөкем итте вә әмер бирде: фәкать Аллаһка гына гыйбадәт кылырга һәм ата-анага изгелек итәргә. Әгәр син исән чакта аларның берсе яки икесе дә картлыкка ирешсәләр, син аларга «уф» та димә, вә каһәрләмә, кәефләрен җибәрмә, бәлки аларга йомшак вә  мөлаем сүзләр сөйлә. Вә аларга шәфкать итеп, рәхим канатларыңны җәй. Вә әйт: «Ий Раббым, алар мине кечкенә чагымда мәрхәмәт белән үстергәннәре кебек, Син дә аларга дөньяда һәм ахирәттә шәфкать кыл» (17:23-24). Аллаһы Тәгалә әтинең хаклы яисә хаксыз булуы турында дилеммалар куймый, сызыкны турыдан үткәрә: әти-әнине яратырга, аларга карата шәфкатьле булырга, алар өчен даими дога кылырга. Бу үзгәрми торган канун. Әлеге канунны бозу гаилә драмаларын барлыкка китерә, бетмәс-төкәнмәс конфликтларны үстерә, төзәтеп булмый торган ялгышлар ясата, соңынан ачы үкенү бумерангы булып йөрәккә китереп суга. Мәсьәләнең тагын бер катлаулы һәм фаҗигале ягы бар: син әтиеңә ничек булсаң, балаларың сиңа шулай булачак. «Өч нәрсә кешегә әйләнеп кайта, — диләр изгеләр. — Явызлык, мәкерле хәйлә, антны бозу». Аллаһы Тәгалә дә бу хакта кисәтә: «Ий кешеләр! Бозыклыгыгыз үз зарарыгызга...», — ди (10:23). Ягъни кемгә булса да золым кылдыңмы, ул золым иртәме-соңмы үзеңә зыян китерәчәк. Тормыш тәҗрибәсе бу хакыйкатьне бер генә тапкыр расламый. Авыл урамында капка төбендә елап утырган карт турында ишеткәнем бар. «Яшьлектә әти белән араны өзгән идем, башка чыккан улым, урамнан узып киткәндә, минем якка таба борылып та карамый. Дөньяныкы дөньялыкта дигәннәр иде, хак икән», — дип әйтә ди үзе, күзеннән аккан яшьләрен сөртеп.\nАллаһның әти-әниләр хакындагы какшамас канунын бозуның тагын бер аеруча хәтәр ягы бар: кылынган изгелекләрең кабул булмый. Иман әһәлләре өчен бер риваять сөйлик бу хакта. Мәлик ибн Динар дигән изге Мәккәдә хаҗ сезоны төгәлләнгән көнне төшендә: «Әй, Мәлик! Быел хаҗга килгән Габдрахман ибн Мөхәммәд дигән кешенең гөнаһлары кичерелмәде, хаҗы кабул булмады», — дигән сүзләр ишетә.\nМәлик иртән төштә исеме яңгыраган кешене эзләп китә. Аның Корън укучы, ел саен үзе яшәгән шәһәрдән хаҗга килүче булуын әйтәләр. Эзли торгач, Мәлик ибн Динар бер почмакта Коръән укып утырган Габрахманны таба. Изгене күрүгә, Габдрахман аңын югалта һәм аңына килгәч, Мәликкә әйтә: «Син, мөгаен, бүген төнлә минем хакта төш күргәнсеңдер һәм монда Бөек Аллаһ сине кичермәде», — дип әйтергә килгәнсеңдер инде», — ди. Мәлик бу сүзләргә таң кала: «Минем төшем хакында белгәч, син — изгеләрнең берсе бит инде. Ин өчен Аллаһ сине кичерми? Нинди гөнаһ эшләдең соң син?» — ди. «Моннан берничә ел элек мин динне дә, шәригатьне дә белмәгән наданнарның берсе идем, — дип сөйли башлый Габдрахман. - Хәләл белән хәрамны аермыйча, эчкечелеккә бирелдем. Рамазан ае төннәренең берсендә шәраб эчеп исердем. Минем өйгә кайтмавымны күргән әти, мине эзли башлаган һәм җимерекләр арасында йоклап яткан килеш тапкан. Өйгә алып кайтырга дип, мине уяткан. Мин исереклегем сәбәпле, аның белән сугыша башлаганмын һәм, сугып, әтине сукыр калдырганмын. Әти шул мизгелдә миңа ачуланып, мине ләгънәтләгән. Икенче көнне айныгач, мин ниләр кылуымны белдем, бүтән беркайчан да эчмәскә сүз бирдем, коллар азат иттем. Шул көннән башлап мин тәүбә иттем, Аллаһтан кичерү сорадым, дингә килдем. Әмма әтием мине кичермәде. Мин, бөтен малымны сатып, сәдака итеп өләшеп бетердем. Ел саен хаҗга баручылар кәрванына ияреп, Аллаһ йортына киләм. Елыйм, Аллаһтан минем  гөнаһларымны кичерүен сорыйм. Әмма һәр ел саен, хаҗ тәмамлангач, синең кебек бер изге килә дә, төшендә Аллаһның мине кичермәвен ишетүе турында әйтә». Урын аз булу сәбәпле, риваятьне тулысынча сөйләп бетермим. Ул уңышлы төгәлләнә, чөнки әти ахыр чиктә хәлиткеч мизгелдә улын гафу итә. Тик сөйләнгән кадәресе дә: «Әти хаксыз булса да, аны яратыргамы?» — дигән  сорауга иман әһелләре өчен җитәрлек җавап дип уйлыйк. Ә имансызлык дөньясы картлар һәм балалар йорты белән чуарланып беткән, Бөек канунны бозуның ачы нәтиҗәсе күз алдында бит инде.",
    "description": "Социаль челтәрдә эре хәрефләр белән: «1. Әти хаксыз булса да, аны яратыргамы? 2. Әти хаксыз булса да, аңа буйсыныргамы?» дип язып куелган юлларга юлыктым.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iaratyrgamy-sezne-tilr-5c9e0fdc083a2300b0a15173",
    "published_at": "2019-03-29",
    "views_count": 80,
    "views_till_end_count": 23,
    "sum_view_time_sec": 4146,
    "comments_count": 0,
    "slug": "iaratyrgamy-sezne-tilr"
  },
  {
    "title": "Бәдрәф иҗаты...",
    "cover": "https://avatars.mds.yandex.net/get-zen_doc/175962/pub_5ca1c3bd4117ae00b4d75b23_5ca1c3e8c604dc021df32e02/scale_1200",
    "body": "Танылган бер татар язучысы күптән түгел генә социаль челтәрләрнең берсендә үзенең сүгенеп язган такмагын элеп куйды. Такмак кереш комментарий белән бирелгән: «Татарча рэп тыңладым әле. Сүгенүле. Ну уйладым да, бу бала-чагалар да сүгенгәндә, ник мин калышырга тиеш дип сүгенүле бер нәрсә әтмәлләдем. Ничава кебек килеп чыкты. Үзебезнең братка багышланган». Безнең татарда: «Ат азгыны тайга иярә», — дигән сүз бар. Хәсрәт әдип халык акылының рас икәнен үз «иҗаты» белән тагын бер тапкыр исбатлап куйган. Социаль челтәрдәге «дус»лар бик югары бәя бирсә дә, такмак бик примитив, мондыйларны гадәттә 15-16 яшьлек үсмерләр әтмәлли. Бер-ике тупас сүгенү сүзе кыстыру гына аны, билгеле, «коткара» алмаган. Мондый такмакларны совет чорында гадәттә бәдрәф стеналарына кырып язалар иде. «Бәдрәф иҗаты»на бәяне ул вакытта шул ук диварлардан укып белеп тә була иде. Укучы ачуланмасын, тупас булса да гадел булган ул бәяне биредә китереп тә китик:\nПисать на стенах туалета\nУвы, научились мы давно.\nСреди г...на мы все — поэты,\nСреди поэтов мы все — г...но.\nЗаманнар үзгәрде. Хәзер инде бәдрәф стеналарын кырып мәшәкатьләнмиләр, моның өчен социаль челтәрләр бар, һәр сабыйның кулында «айфон» да «айпад», зәвыксыз һәм түбән интеллектлы «иҗат» өчен мәйданнар киңәйде. Танылган татар әдибенең дә популярлык эстәп, «бәдрәф иҗаты» белән мавыга башлавы бераз гаҗәпләндерә, бу сабыйлык, фәнчә әйтсәк инфантильлек каян килә дигән сораулар уята. Бәлки, бу сабыйлык түгел, ә картлык маразмыдыр? Алай дисәң, әдип әле ир уртасы яшьләрдә генә. Такмактан соң ул үзенең «бәдрәф иҗаты»н аклап байтак комментарийлар язган. Шуларның берсе авторның деградациясен мантыйкый рәвештә ачык аңлатып бирә: «Мин шулай дип уйлыйм: татарның татарлыгын саклап калучы ике көч булса, аның берсе — җыр-моң, икенчесе — сүгенү». Җыр-моңның милләтне саклау куәте турындагы фикер безнең каләм әһелләре арасында киң таралган, фикернең икенче өлеше, ягъни сүгенеп исән калу хакындагысы әле профессиональ каләм әһеле тарафыннан беренче тапкыр яңгыратыла шикелле. Сабантуйлар җитсә, безнең журналистлар бит: «Сабантуйлы халык үлмәс» кебегрәк баш астында  язмалар бастыра башлыйлар. Акыл җитенкерәмәүдән туган лозунглар ул.  Сабантуйлар үткәрә-үткәрә, җырлап-биеп һәм... сүгенә-сүгенә үлеп бара халкыбыз. Татарча китап тиражлары моннан утыз ел элеккенең уннан берен дә җыя алмый, әдәби журналлар һәм балалар матбугаты ярты үлем хәлендә, җырчыларның сәхнәләрдә аудитория җыя алмаганнары авыл мәктәпләренә килеп утыз-алтмыш сумга балаларны «кыса»лар. Мәктәпләрдә балалар саны исә күбесенчә утыздан алып алтмышка кадәр, бәлки аннан да азрак. Шуңа күрә артистлар бер көндә ике-өч мәктәптә «эшләргә» тырышалар, дәресләрне өзеп, сабыйларны җәфалыйлар, яшисе бар бит. Сүгенүне әфсен итеп кенә котылып булмый биредә, уйларга кирәк, фикер йөртергә, әмма фикерләү өчен акылга мохтаҗлык бик зур.\nТатар әдәбияты ни өчен «бәдрәф шагыйрьләре» дәрәҗәсенә төшеп бара? Әдипләрдә талант юклыктанмы? Югарыда телгә алынган әдипне мин моннан ун еллар тирәсе элек «Казан утлары» журналында «Чехов һәм Гогольләрне көнләштерерлек» талантка ия дип бәяләгән идем. Иҗатының баштагы чорында ул, чынлап та, зур өметләр уята һәм аванс белән булса да югары бәялисе килә иде үзен. Зур язучы булып үсеп китәр төсле иде. Тик өметләр акланмады. Дөрес, ул әле дә динамик сюжетлы әсәрләр әтмәлләргә тырыша, әмма чүп идеяләр, примитив фикерләр белән тутыра әсәрләрен, укучының аңын агулый   хәзер. Болай да авыр хәлдәге милләтне үтерүгә үзеннән өлеш кертергә тырыша. Моның сәбәбе бер генә: базар шартларында зәвыклы әдәбият үтерелде. Кайбер әдипләр сату өчен дип иҗат итә башладылар, никадәр халыкка якынайсак, шулкадәр күбрәк сатылырбыз дип уйладылар. Әдәбиятны эчке кием тирәсендә казыну, билдән түбән тирәләрне сурәтләү, интим хәлләр белән мавыгу басып китте. Шулай эшләсәк, укырлар, янәсе. Кайчандыр танылган язучы Максим Горький халык өчен иҗат итүнең ике төрле юлын ачыклаган: беренчесе — язганыңны укучы дәрәҗәсенә төшерү, икенчесе — укучыны әдәбият дәрәҗәсенә күтәрү. Туксанынчы елларда иҗатның өченче юлы барлыкка килде: укучыны түбәнгә өстерәү. Почта әдәби журналлар китергәч, мин хәзер аларны актарып кына чыгам. Проза әсәренең беренче ике битен укуга ук ташлыйм гадәттә, чөнки күрәм: түбәнгә өстери автор. Балалардан исә ерак яшерергә тырышам хәзерге әдәбиятны: тормышта болай да нәҗескә кытлык юк. Журнал укып, җанны пычратмасак та, керләнми тормыш юлын үтү бик кыен хәзер.\nБик күп еллар элек бер өлкән сыйныф укучысының әдәбият һәм язучылар турындагы фикерләрен укырга туры килгән иде. «Утыз яшендә эчеп асылынып үлгән шагыйрь иҗаты миңа нәрсә бирә ала? — дигән сорау куя укучы Есенин шигырьләре хакында һәм үзе үк тискәре җавапны да бирә. Мәктәп укучысы белән килешик: Есенин — бөек талант, әмма иҗаты  күпчелек очракта төшенкелек, эчкечелек кебек түбән мотивлар уятудан  башка бернигә дә ярамый. Акыллы укучы аңа кул селти икән, ачуланырга кирәкми. «Безнең подъезда бер татар язучысы яши, көн саен исерек», — дип дәвам итә укучы һәм бик хаклы рәвештә бу әдипнең иҗатын да юкка чыгара. Тормышында түбән әдип укучыны югарыга күтәрә торган идеяләр бирә алмый инде, бөек талант булса да.  Күрәбез, укучының талымлысы әдинең әсәрләренә генә түгел, тормыш-яшәешенә дә югары таләпләр куя, талымсызы исә ...бөтенләй укымый. Әдәбиятның бүген тиражсыз калуының төп сәбәбе бу. Халыкны рухи үлемгә өстерәгән әдәбият укучысыз калмый булдыра алмый. Югары идеяләр һәм сәнгатьчә эшләнеш тәэмин итә алмыйсың икән, сүгенә торган «бәдрәф җырчысы» буласың инде, хәлең юк. Тик андый «сандугач» халыкка кирәкме соң?",
    "description": "Танылган бер татар язучысы күптән түгел генә социаль челтәрләрнең берсендә үзенең сүгенеп язган такмагын элеп куйды. Такмак кереш комментарий белән бирелгән: «Татарча рэп тыңладым әле.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bdrf-iaty-5ca1c3bd4117ae00b4d75b23",
    "published_at": "2019-10-16",
    "views_count": 13,
    "views_till_end_count": 10,
    "sum_view_time_sec": 845,
    "comments_count": 0,
    "slug": "bdrf-iaty"
  },
  {
    "title": "Ыргылышмы, ябылышмы?",
    "cover": "https://avatars.mds.yandex.net/get-zen_doc/1131118/pub_5ca1f963edeb3100b3ea5845_5ca1f98e4432a200b307ba02/scale_1200",
    "body": "Россия лидеры, чиновникларны җыеп, илдә технологик ыргылыш тәэмин итәргә чакырган бу көннәрдә илнең төрле төбәкләреннән сәнәгать предприятиеләренең ябылуы турында хәбәрләр ишетелә. Әстерхан өлкәсенең Сәнәгать, транспорт һәм табигый ресурслар министрлыгы станоклар җитештерүче заводның эштән туктавы турында игълан итте. Тукталуның сәбәпләре: заказлар булмау һәм кредитларны түли алмау. Илдә 1990 елда 74  мең 170 тимер эшкәртүче станок җитештерелгән булса, 1995 елда аларны җитештерү саны 18 меңгә, 2000 елда 8 мең 890 га, 2017 елда 4 мең 500 гә калган. 2010 елдан башлап санлы-программалы идарә ителешле станкоклар җитештерү бөтенләй туктаган икән. 1991 елда андый 16 мең 741 станок җитештерлгән булган әле. 2009 елда соңгы тапкыр «баш миле» 222 станок җитештерелгән әле. Аңлашыла инде: эшкәртү кораллары җитештерелми икән, димәк, эшкәртү сәнәгате дә юкка чыгып бара дигән сүз бу. Шуңа күрә фән сыйдырышлы товарлар экспортында Россиянең урыны бик түбән: 55 илне үз эченә алган рейтингта ул 52 урында. 2017 елда Россиянең технологик товарлар экспорты җан башына 150 доллар күләмендә булган. Швейцариянең бу саны — 17 мең 600 доллар, Германиянеке — 10 мең 500 доллар, Автриянеке — 9 мең 400 доллар, Кытайныкы — 840 доллар. Россия хәтта үсеп килүче илләр арасында да арттагы рәттә. Төркия һәм Белоруссия җан башына 600 долларлык технологик товарларны читкә сатканнар, Көньяк Африка республикасы 330 долларлык күрсәткечкә ирешкән, хәтта без кара алтыннан башка берни дә сатмый дип уйлаган Согуд Гарәбстанының техноэскпорты да җан башына 240 долларга тиң.\n2017 елда дөньяда 7,7 триллион долларлык технологик товарлар экспортланган, ә энергетик чимал сату күләме 2 триллион доллар тирәсе булган.  15 ел эчендә Вьетнам техноэкспорт  күләмен 100 тапкыр арттырган. Дөнья техноэкспортында Россия өлеше — 0,3 процент. Саннарны кайсы яктан гына укып карасаң да, илдә ыргылыш исе сизелми. Заводларның ябылуы, инженер белгечлеге алып чыккан яшьләрнең бер эшкә дә ярамавы һәм шул сәбәпле эш таба да алмаулары, бөтен ыргылышның телепрогандада гына булып калачагын дәлилли. Нефть державасы булган ил, нефть чыгару җиһазларын һәм технологияләрен АКШ бирми башлагач, Кытайдан сорый бүген. Илнең туклыгын тәэмин итүче шушы бердәнбер өлкәдә дә үз технологияләреңне һәм җиһазларыңны булдыра алмагач, башка юнәлешләрдән ни көтәсең?",
    "description": "Россия лидеры, чиновникларны җыеп, илдә технологик ыргылыш тәэмин итәргә чакырган бу көннәрдә илнең төрле төбәкләреннән сәнәгать предприятиеләренең ябылуы турында хәбәрләр ишетелә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/yrgylyshmy-iabylyshmy-5ca1f963edeb3100b3ea5845",
    "published_at": "2019-04-01",
    "views_count": 1,
    "views_till_end_count": 1,
    "sum_view_time_sec": 79,
    "comments_count": 0,
    "slug": "yrgylyshmy-iabylyshmy"
  },
  {
    "title": "Уңышка 20 баскыч",
    "cover": "https://avatars.mds.yandex.net/get-zen_doc/62917/pub_5ca354af3aaf7b00b2c2f22a_5ca354d2ec888400b2bcf59a/scale_1200",
    "body": "Россия психологы Наталя Грэйсның «Грэйс кануннары» дип аталган китабы бик күп  закончалыклы күренешләрне туплаган. Психолог үзе аларны кабахәтлек законнарының капма-каршысы дип атый. Без шул китаптан 20 иң кызыклы закончалыкны алып, сезгә тәкъдим итәбез.\n1. Перфекционизм кануны. Бар нәрсәне дә иң яхшы рәвештә башкарырга кирәк. Вакыт тулыландырылмый торган ресурс булганлыктан, эш вакытын максималь нәтиҗәле итеп уздырырга.\n2. Фаза кануны. Кешенең кәефе күп төрле факторларга бәйле. Туйганчы йокладыгызмы, күпме ашадыгыз, эшегездә проблемалар юкмы һәм башкалар. Күпләр тышкы факторларның кәефкә тәэсирен бәяләп җиткермиләр. Боларның бары тик фаза гына икәнен аңларга һәм аларны файдаланырга өйрәнергә кирәк.\n3. Дөрес гамәлләр кануны. Кешенең гамәлләре дөрес булса, аның тормышы көннән-көн яхшыра бара.\n4. Түләү кануны. Кешегә бу тормыштагы һәр нәрсә өчен дә түләргә туры килә.\n5. Рухи лимфа кануны. Көчләрне торгызырга өйрәнергә кирәк. Менә берничә ысулы:\n— физик ял (йокы, душ, массаж);\n— физик күнегүләр;\n— гыйбадәт.\n6. Кәрзин һәм туп кануны. Уйлар — туплар, башлар — кәрзиннәр. Нәрсә турындадыр бик нык һәм өзлексез уйласаң, баш миенең кәрзиннәре очып баручы күпсанлы тупларны бик җитез эләктереп ала башлыйлар.\n7. Нульгә калдыру кануны. Баш миенә нульгә әйләндерү — бернинди дә мәгълүмат кабул итми һәм көчен яңадан торгыза торган период кирәк.\n8. Вак-төяктән гыйбрәт алу кануны. Кеше вак-төяктә үзен ни рәвешле күрсәтсә, чынлыкта ул шундый.\n9. Талантка мөнәсәбәтләрнең капма-каршылыгы кануны. Талантлы кешеләр поляр реакция тудыралар: я соклану яисә нәфрәт. Әгәр сез талантлы булсагыз, бар кеше дә сезне яратыр дип өметләнергә ярамый. Һәрвакытта да дошманнарыгыз булачак.\n10. Әйберләр кануны. Кешенең әйберләре никадәр күп булса, аларга ул шуның кадәр күбрәк вакытын сарыф итә. Кирәксез иске-москыдан аның белән бәйле хатирәләргә бирелми генә арыныгыз.\n11. Киемдә ару кануны. Тизрәк ял итү өчен, тәртиптә булып тоелуга карамасатан, киемегезне алыштырыгыз.\n12. Уртак хәтер кануны. Кешеләрне барыннан да бигрәк уртак вакыйгалар якынайта.\n13. Йогынты кануны. Даирә күп нәрсәгә тәэсир итә. Без үзебез белән янәшә булган кешеләр төслегә әвереләбез һәм бик сирәк очракта гына аларны үзебез кебеккә  әйләндерәбез.\n14. Яхшы мөнәсәбәтләр кануны. Бик йогынтылы булмаган кеше белән яхшы мөнәсәбәтләр, «туз» белән өстән-өстән генә танышлыкка караганда нәтиҗәлерәк һәм яхшырак.\n15. Мизгел кануны. Нәрсәнедер эшләргә кирәклеген тоясың икән — эшлә: шалтырат, әйт, бар.\n16. Чүп үләне кануны. Чүп үләне файдалы үсемлеккә караганда яшәүчәнрәк. Кешеләр дә шулай ук.\n17. Могҗиза кануны. Нәрсә дә булса эшлисең икән, могҗиза булырга мөмкин.\n18. «Проблема=мәсьәлә» кануны. Проблема чишәргә кирәкле мәсьәлә генә ул.\n19. Тормышка ашкан көтүләр кануны. Нәрсә көтсәгез, тормыштан шуны алачаксыз. Яхшыны көтегез һәм гамәл кылыгыз.\n20. Бергә җигелеп тарту кануны. Бергә җигелгән ике ат 15 тонна йөкне урыныннан кузгалталар. Ә һәркайсы аерым тартса — бары 3 тоннаны гына. Бергәләп эшләгез.",
    "description": "Россия психологы Наталя Грэйсның «Грэйс кануннары» дип аталган китабы бик күп  закончалыклы күренешләрне туплаган. Психолог үзе аларны кабахәтлек законнарының капма-каршысы дип атый. Без шул китаптан 20 иң кызыклы закончалыкны алып, сезгә тәкъдим итәбез.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/uyshka-20-baskych-5ca354af3aaf7b00b2c2f22a",
    "published_at": "2019-04-02",
    "views_count": 26,
    "views_till_end_count": 8,
    "sum_view_time_sec": 2146,
    "comments_count": 0,
    "slug": "uyshka-20-baskych"
  },
  {
    "title": "Пошилар сугышы",
    "cover": "https://avatars.mds.yandex.net/get-zen_doc/151304/pub_5ca732a2315da500b314db89_5ca732e5315da500b314db8d/scale_1200",
    "body": "Поши үгезләренең үзләренә ничек итеп язгы якта пар сайлауларын ишеткәнегез бардыр. Күзәтеп торган кешеләр моның шактый дәһшәтле күренеш икәнен сөйлиләр. Мәхәббәт мәсьәләсе аларда ике кыргый үгезнең кара-каршы килеп сугышуы нәтиҗәсендә хәл ителә. Җан тартышып сугышканда, ике якның берсе җиңелмичә калмый, әлбәттә. Сугыш мәйданы җиңелүченең баш иеп читкә китүе белән тынып кала. Шуннан соң ана поши тулысы белән җиңгән үгез ихтыярында. Соңыннан боларда, билгеле,  кешеләр җәмгыятенә хас булган хыянәт итү, зина кылу кебек күренешләр күзәтелми инде. Мәхәббәт мәсьәләсендә мондый кыргый гаделлек кайбер башка төр хайваннарда да очрый бугай. Гаилә кору, нәселне дәвам итү шактый четрекле һәм җитди мәсьәлә. Шуңа да көндәшен көрәш мәйданына чакырып ярсулы аваз салган поши үгезенең юлына очрамавың хәерле диләр. Хайван хайван инде ул: үзенә Аллаһ тарафыннан куелган чикләрне боза белми, нинди инстинкт салынган, шуңа тулысынча буйсына. Гаилә корып яшәргә гадәтләнгәннәр хыянәтсез гаиләдә яшиләр, көтү белән яшәүчеләрнең үз көтүләре эчендә ирекле булулары да беркемне дә гаҗәпләндерми. Ярын югалткан аккошның сагыштан үлүе турында кайсыгыз гына ишетмәде икән.\nХайваннардан аермалы буларак, Аллаһы Тәгалә безне акыл нигъмәте белән бүләкләгән, шул ук вакытта хайвани инстинктлардан да мәхрүм итмәгән. Җәмгыять кыргыйлашкан саен, анда акыл кими барып, өстенлек кыргый инстинктлар ягына таба авыша. Мәхәббәттә “аккошларга тиң” парлар торган саен кимрәк очрый. Аның каравы түбәнлектә хайваннардан күпкә уздыручылар чамасыз. Гаилә коруда адәм балалары өчен катгый билгеләнгән кануннар булуга карамастан, аларны үтәүчеләр түгел, хәтта белүчеләр дә торган саен сирәгәя. “Ирләргә дүрт хатын алу килешәме?” – дигән темага нәфрәтләнә-нәфрәтләнә дискуссия уздыручы җәмгыять әгъзалары дистәләгән сөяркә белән яшәүче ир һәм хатыннарга игътибар итмәскә күптән күнектеләр. Билгеле инде мондый җәмгыять яр сайлауда да шактый ук ирекле эш итә, күбрәк бу мәсьәләгә җиңел карый. Җан сөйгәнеңнән тыш тагын берничә яр тоту да гаеп саналмый, киресенчә бу дәрәҗә, русча әйтсәк, престиж булып исәпләнелә. Бәс шулай булгач, егетләрнең бер кыз тирәсендә яисә кызларның бер егет тирәсендә узара көндәшлеге дә барлыкка килмичә кала алмый. Үз чиратында мондый көндәшлек пошилар сугышына охшаш хәлләр дә китереп тудыра.\nГомремнең ун елын тулай торакларда уздырган бер кеше буларак, “поши сугышлары”ның кешеләр вариантында кабатлануын миңа бер генә тапкыр күзәтергә туры килмәде. Укучы кызыксынса, тормыш тәҗрибәмнән шундый бер ситуация хакында сөйләп китәргә телим. Бу хәл мин мәктәптә беренче елымны эшли башлагач булды. Авыл мәктәбенең тулай торагы да авылча зур гына бер өй иде. Шуның бер болын кадәрле бүлмәсендә мин яшим. Икенче бераз кечерәк бүлмәдә кызлар тора. Уртада тагын бер өй чамалырак без “котельный” дип атап йөртә торган бер бүлмә бар, ул кухня вазифасын да үти. Миңа мәктәптә укытудан тыш шушы авыл өчен алагаем зур тулай торакның кочегары вазифасын да башкарырга туры килә. Ничектер шунда үзеннән-үзе бу тулай торакны кайбер башка кирәк-яраклар белән тәэмин итүче (мәктәп хисабына инде, билгеле) комендант эше дә минем җилкәгә менеп кунаклады да куйды. Көздән идән астына колхоздан бәрәңге кайтарып салып, мәктәп диреторының теңкәсенә тия-тия, ягулык белән тәэмин итеп куйгач, безнең эшләр түзмәслек үк түгел иде үзе. Тик шулай да тулай торак тулай торак инде ул. Анда үзенә генә хас маҗаралар кабатлана да тора. Бигрәк тә кызлар яшәгән тулай торак матавыклы. Студент чакта, акча кирәк булгач, кызлар тулай торагында елга якын вахтер булып эшләү тәҗрибәм дә булганлыктан, биредәге тормышның бик үк тыныч булмаячагын мин аңлаган идем инде. Монда баштан кичкән хәлләргә башкача артык тукталып тормыйча, хикәяләвемнең төп персонажына якынрак килик. Уңайлы булсын өчен аны Р. дип атыйк. Р. белән без бу авылга бер үк көнне, бер үк автобуста, бер үк сәгатьтә килеп төштек. Озынчарак кына буйлы, уртача чибәрлектәге бер кыз иде ул. Педучилище төгәлләгән дә  шушы авылның балалар бакчасына тәрбияче булып билгеләнгән. Берничә атнадан соң без шулай бер түбә астында яши дә башладык. Ныклабрак танышып алганнан соң, Р. үзенең фотоальбомын да күрсәтте. Альбомдагы фотоларның күбесеннән миңа Р. белән  төрле халәтләрдә, елның төрле вакытында янәшә төшкән бер егет карап тора иде. Баш түбәсендә чәче сирәгәя башлаган бу мөлаем гына егет белән нинди булса да бер матавыкка эләгермен дип, мин башыма да китереп карамадым. Хикәяләүдә аның да үз урыны булганга күрә бу егетне М. дип атыйк. М. белән шулай читтән торып таныштым да аны оныттым. Минем Р. да да, М. да да эшем юк. Яратышкач, бәхетле булсыннар. Күп тә үтми Р. янына шушы авылның сипкелле генә В. исемле бер егете килеп йөри башлады. Р. күрәсең, вакытны бушка уздыра торган кызлардан түгел. Теге миңа күрсәткән альбомны В. га күрсәтмәдеме, әллә инде күрсәтеп тә В. ның моңа исе китмичә үҗәтләнеп йөри бирдеме, белмәссең. Шулай итеп һәр көнне кич В. безнең тулай торакта кунакта була башлады. Менә шундый традицион мәхәббәт өчпочмагы инде. Безнең чорда моңа берәүнең дә исе китми. Беребез дә пошилар затыннан түгел бит. Шулай итеп ай артыннан ай үтте. Читтәге М. белән Р. кайдадыр очрашып тордымы, әллә инде хатлар гына алыштылармы, бу кадәресе миңа караңгы. Әмма көннәрдән бер көнне тулай торакта М. пәйда булды. Сагынган күрәсең. Егетне бер күрүдә танысам да, моңа әллә ни аптырамадым, яшь егетнең сөйгәне янына әллә кайлардан ук килүе була торган хәл. Кичкә таба вакыйгалар куерып, мине дә үзләре эченә тартып кертәсен белмәдем дә, уйламадым да. Ә уйларга кирәк бул-ган икән...\nУл кичтә мин никтер беркая да чыкмыйча бүлмәмдә нәрсәдер караштырып утырдым. Күрше бүлмәдәге Р. белән М. ның икесе генә калганлыгы да миңа билгеле иде инде.. Башка көннәрдән аермалы буларак, тулай торакның тышкы ишегенең келәсе караңгы төшә башлаганчы ук эленеп куелган булуга да никтер игътибар итмичә, уртадагы бүлмәдә  эшләремне төгәлләп, утырам шулай үземнең урындыкта. Бер мәлдә тышкы якта яман тавыш белән сүгенгәннәре ишетелде, ишеккә китереп типтеләр, кемнәрдер аны ачуны таләп итеп кычкыралар да иде. Инде хәзер эшнең кая таба барганлыгы миңа да ачык була башлады. Бу эшләргә бер катнашым да булмаса да, хыянәтчел рәвештә тез буыннары калтырый, йөрәк дөп-дөп тибә иде. Күңелдә уянган иң беренче теләк үзем яши торган бүлмәнең ишеген җәлт кенә бикләп кую иде. Оятыма көч килмәсә, бәлки шулай эшләгән дә булыр идем. Менә шул үзеңнең егет кеше булуыңны тоеудан туган оят дигән хис миңа әлегә бу эшкә барырга комачаулый иде. Аннан соң үзем чыгып кысылмаганда миңа беркем дә кагылмаячаган аңлау да минем хәлне берникадәр җиңеләйткәндер дип уйлыйм инде хәзерге акылым белән. Ул арада ишекне каера да башладылар. Менә шул вакытта Р. белән М. калтыранышып минем янга йөгереп керделәр. “Рәшит абый, нишлик, хәзер безне үтерәләр,” – диләр икесе дә беравыздан. Минем алардан да ныграк калтыраганны күрделәр, аңладылар микән алар. Болай булгач инде без өчебез дә бергә бетәргә тиешле булып чыктык. Их, пошилар булырга иде безгә, пошилар! Аллаһы Тәгалә безне ник адәмнәрдән итеп яраткан да, ник акыл байлыгы биргән икән! Шушы бүлмәнең ишеге дә миңа караганда бәхетлерәк булып тоелды миңа ул чакта. Һич югында шул ишекнең агачы булып туасым калган икән! Әмма пошилар горурлыгы тыштагыларда да юк иде. Бер егетне кыйнарга дип төркемнәре белән килгәннәр әнә. Бергә бер чыгып сугышучы рыцарьлар заманы артта калды шул. Мәхббәтне өчпочмаклы да, алты почмаклы да итеп кора беләбез, килеп туган хәлдән чыгу юлларын гына таба алмыйбыз әнә шулай. Мин мескен генә рәвештә уртага чыгып, тышкы ишеккә күз салдым. Мәхәббәт корбаннары минем бүлмәдә утырып калдылар. Ишекне әйбәт үк каералар иде. Келә, бөтен көченә каршылык күрсәтеп, безне саклый. Әмма аның да түзәр хәле бетеп барганлыгы ачык иде. Тагын аз гына каерсалар, ул ычкыначак. Һәм мин... ишекне ачарга булдым. Келәне өскә күтәрүгә, ишекне каеручы исерекләр кавеме гөрселдәп артка барып төште. Алар да, аларга куәт биреп кыргый тавышлар белән үкереп торучы төркем дә нигәдер читкәрәк ыргылды. Авылның бөтен әтрәк-әләме җыелган икән монда. ( Бу авылда әтрәк-әләмнәргә кытлык юк, болар монда пачкасы белән). Күңелгә әллә каян гына тынычлык иңде. Мөмкин кадәр тыныч булырга тырышып, В. ны чакырып алдым. “Кер дә, икәүдән-икәү генә сөйләшегез. Сугыш чыгара калсаң, үзеңә үпкәлә,” – дим аңа дәһшәтлерәк тавыш чыгармакчы булып. Артистлыгым чамалы булу сәбәпле, тавышым зәгыйфьрәк чыга. Гаҗәп: шул тәэсир итә. В. ,өеренә тышта калырга кушып, эчкә уза. Бераздан эчтә ике егет һәм бер кыз уртак мәхәббәтне бүлешеп адәмнәр мескенлеге белән алыш-биреш ясыйлар. Барысы да бәхетле төгәлләнә. Их, пошилар булырга иде безгә, пошилар!",
    "description": "Поши үгезләренең үзләренә ничек итеп язгы якта пар сайлауларын ишеткәнегез бардыр. Күзәтеп торган кешеләр моның шактый дәһшәтле күренеш икәнен сөйлиләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/poshilar-sugyshy-5ca732a2315da500b314db89",
    "published_at": "2019-04-05",
    "views_count": 51,
    "views_till_end_count": 20,
    "sum_view_time_sec": 8197,
    "comments_count": 0,
    "slug": "poshilar-sugyshy"
  },
  {
    "title": "Виет сикерүе яки катлаулы проблемаларны чишү ысулы",
    "cover": "https://avatars.mds.yandex.net/get-zen_doc/1925930/pub_5ca9906a7a38f400b2599e8b_5ca990a76dc81500b3c9e339/scale_1200",
    "body": "Югары математиканың катлаулы бер тармагы булган саннар теориясендә Виет сикерүләре дигән исбатлау методы бар. Аны математика буенча олимпиада мәсьәләләрен чишкәндә кулланалар. Беренче тапкыр ул ысул 1988 елгы Халыкара математика олимпиадасында тәкъдим ителгән мәсьәләне чишкәндә кулланыла. Без беребез дә, билгеле, математиклар түгел, бу юлларны укучылар арасында математиклар булса да, алар, һәрхәлдә, математика буенча халыкара ярышка барырга җыенмыйлар дип беләм. Тик шулай да бу язма тормыштагы теләсә нинди катлаулы проблеманы чишкәндә файдалы булыр дип уйлыйм. Тормышта исә проблемалар берсе өстенә берсе майланган коймаклар төсле табадан төшеп яталар да торалар. Һәм адәм баласы кыенлыклар алдында каушап калырга, төшенкелеккә бирелергә ярата. Үз алдында торган мәсьәләне чишеп булмас, киртәләр аша атлап булмас дип уйлый башлый. Мәсьәлә катлаулырак булган саен, кеше ныграк өметсезлеккә бирелә, аны хәтта чишәргә алынып та тормый. Чишү өчен исә, проблеманың катлаулылыгын уйларга ярамый, киресенчә, аны гадәти бер мәсьәлә, тырышкан теләсә кем атлап чыга алырлык киртә дип кенә карарга, шуңа ихлас ышанырга кирәк. Аллаһы Тәгалә тарафыннан безнең барыбызга да гадәттән тыш сәләтләр салынган, тик без күпчелек очракта үз мөмкинлекләребезне файдалана гына белмибез. Мәскәү математика җәмгыяте президенты, академик Виктор Васильев, мәсәлән: “Теләсә кайсы кеше теләсә кайсы өлкәдә уңышлы алга китә ала, математика да моннан искәрмә түгел. Әйтик, кайбер клиник очракларны исәпләмәгәндә, һәркем диярлек уртакул фән докторы була ала“, – дип саный.\nӘйдәгез, хәзер мисалларны уртага салып сөйләшик. 1988 елгы Халыкара математика олимпиадасында дөньякүләм танылган галимнәрне таң калдырган вакыйга була. Мәктәп балалары катнашкан бу дөньякүләм ярышка гадәттән тыш катлаулы мәсьәлә тәкъдим ителә. Автралиядә үткән бу акыл узышының мәсьәләләр комиссиясенә кергән атаклы математикларның берсе дә бу мәсьәләне чишә алмый. Ә алар арасында мәсьәлә төзү һәм чишү буенча бөтен Җир шарына танылган ирле-хатынлы галимнәр Дьёрд Секреш һәм аның хатыны Эстер да була. Аны тагын шундый мәсьәләләр буенча атаклы белгечләр булып саналган 4 галимгә җибәреп карыйлар, чишелештән алар да баш тарта. Шулай да биремне гадәттән тыш катлаулы алтынчы мәсьәлә буларак (олимиадада һәр елны 6 мәсьәлә тәкъдим ителә) мәктәп укучыларына тәкъдим итәргә килешәләр. Кыска вакыт эчендә 11 бала (!!!) аның төгәл чишелешен язып тапшыра. Әгәр дә балалар мәсьәләнең атаклы галимнәр теше үтми торган икәнен белсәләр, каушарлар һәм аннан баш тартырлар иде. Менә шул олимиададан башлап Виет сикерешләре дигән мәсьәлә чишү методы кулланыла башлый да инде. Бу вакыйгадан без бер генә нәтиҗә ясый алабыз: мәсьәләнең катлаулылыгын аңлау аны чишәргә комачаулый, киресенчә, гадәти мәсьәлә дип кабул иткәндә, чишелеш гадәттә җиңел табыла. Альберт Эйнштейн бу хакта: “Бар кеше дә моның мөмкин түгел икәнен белә. Тик менә бу турыда белмәгән бер надан килә дә – менә шул ачыш ясый да инде”, – ди. Америка галиме  Джордж Данциг та үзенең бер ачышы белән бу фикернең хаклыгын дәлилләп күрсәтә. Ул, аспирантурада укыган чакта, төне буе әзерләнеп утырып, иртән профессорның лекциясенә соңга калып килә һәм тактадагы ике мәсьәләне өй эше дип аңлап күчереп ала. «Мәсьәләләр гадәттәгедән бераз авыррак иде», — дип искә ала ул үзе тик шулай да, тәртипле шәкерт буларак, аларны чишми кала алмый. Өй эшен озак эшләве өчен гафу үтенеп, ул аларны профессорның өстәленә китереп куя. Берникадәр вакыттан соң чиктән тыш дулкынланган профессор иртән шәкертенең ишеген шакый. Кыскасы, Данциг өй эше дип чишеп ташлаган мәсьәләләр моңарчы атаклы галимнәр очына чыга алмаган дөньякүләм катлаулы биремнәр булып чыга. Берничә андый мәсьәлә бүген дә бар, аларны чишүчеләр өчен миллион доллар премия вәгъдә итәләр.\nМәсьәләрне чишүнең бу ысулы математикага гына түгел тормышның барлык очракларына да карый. Кыйммәтле таш турындагы хикәя нәкъ менә шул турыда. Бер танылган бай Көньяк Африка республикасында йомырка сарысы зурлыгындагы эшкәртелмәгән алмаз сатып ала. Тик бераздан асылташ эчендә кечкенә генә ярык барлыгы ачыклана, бу исә ташның кыйммәтен юкка чыгара торган кимчелек булып санала. Кәефе кырылган хуҗа алмазны ювелирга күрсәтеп карарга була. Зәркән исә ташны карагач: «Бу ташны ватып икегә бүлсәң, кыйммәте бөтен чактагыдан күпкә зуррак булчак, ләкин сугу уңышсыз килеп чыкса, таш вак кисәкләргә бүленеп, үзенең бәясен югалтачак», — ди, әмма ташны ватып бирүдән баш тарта, чөнки ялгыш сугып аны кисәкләргә таркатудан курка. Башка зәркән осталары да шул ук сәбәп белән эшкә кул селтиләр. Өметсезлеккә бирелгән бизнесменга бик атаклы бер карт ювелирга барып карарга киңәш итәләр. Карт зәркән исә, хәйләкәр генә елмаеп, эшнең бәясен атый һәм килешкәч, эчке бүлмәдә утырган өйрәнчек малайны чакырып чыгара. Малай исе китми генә ташны учына куя да махсус чүкеч белән бер тапкыр сугып, алмазны төгәл ике кисәккә бүлеп бирә. Таң калган асылташ хуҗасы малайның биредә кайчаннан бирле эшләвен сорый. «Өченче көнен эшли, — ди карт оста. — Миннән аермалы буларак, ул ташның чын бәясен белми, шуңа кулы калтырамады». Югарыда сөйләнгән вакыйгаларның морале бик гади: проблеманың зурлыгы турында түгел, ә аның чишү ысуллары турында уйларга кирәк. Шулай эшләгәндә, тиешле тырышлык куйсаң, чишелми торган мәсьәләләр юк ул.",
    "description": "Югары математиканың катлаулы бер тармагы булган саннар теориясендә Виет сикерүләре дигән исбатлау методы бар. Аны математика буенча олимпиада мәсьәләләрен чишкәндә кулланалар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/viet-sikere-iaki-katlauly-problemalarny-chish-ysuly-5ca9906a7a38f400b2599e8b",
    "published_at": "2019-04-07",
    "views_count": 59,
    "views_till_end_count": 32,
    "sum_view_time_sec": 2662,
    "comments_count": 0,
    "slug": "viet-sikere-iaki-katlauly-problemalarny-chish-ysuly"
  },
  {
    "title": "Аралашуның алтын сере",
    "cover": "https://avatars.mds.yandex.net/get-zen_doc/98165/pub_5cbbeb3da56d7d00aec087a2_5cbbeb6f20749800b5aec590/scale_1200",
    "body": "Безгә еш кына кешеләрнең бер-берсеннән зарланганнарын ишетергә туры килә. Үзебез дә еш кына агрессия объектына әйләнәбез: кемнәндер начар сүз ишетәбез, көч кулланырга, малны тартып алырга тырышучылар да очраштыргалый. Симпатияләр һәм антипатияләр, кешеләрнең үзара дуслыгы һәм дошманлыгы кешелек дөньясы яралып үрчи башлаган заманнардан ук килә. Кызганычка каршы, соңгысы — антипатия һәм дошманлык дигәне безнең җәмгыятьтә ешрак күзәтелә. Шул ук вакытта ниндидер сөйкемле сөяге өченме бар кеше тарафыннан да хөрмәт ителгән, гел җылы карашка юлыккан танышлар да очрый. Алар күп түгел, әмма я хезмәттәшләр арасында, я дуслар компаниясенең үзәгендә торучы шундый бер шәхескә юлыкмый калмыйсың. Карыйсың: әллә ни искитәрлек тышкы кыяфәте дә юк үзенең, хәтта карап торышка шактый ук шыксыз да күренергә мөмкин, ләкин ниндидер бер тылсымы белән гомум мәхәббәтне яулый да ала. Ә бит көйле һәм бәхетле тормыш дигәнең нигездә кешеләр белән үзара мөнәсәбәтләрнең нинди булуына бәйле: ипле һәм җылы мөнәсәбәт күрәсең икән, моңа бөтен җаның-тәнең белән сөенәсең, организмда бәхет гормоннары эшләнә, стресс һәм депрессия сине әйләнеп үтәләр, сәламәтлек тә какшамый.\nКешеләр белән мөнәсәбәтләрне ничек көйгә салырга соң? Без бит бүтәннәргә әмер биреп үзебезне яраттыра, хөрмәт иттерә алмыйбыз. Явыз һәм тискәре кешеләрне  йомшак күңелле һәм тәмле теллегә әйләндерү дә безнең кодрәтебездән килми. Шул ук вакытта без начар һәм усал дип санаган кешеләрнең кемнәргәдер карата бик җылы мөнәсәбәт күрсәтүен дә очратырга була.\nЧит кешеләрнең үзебезгә мөнәсәбәтен үзгәртү турындагы фикерне читкә куеп торып үз күңелебездәге уйларга игътибар белән күз салыйк әле. Без кешеләр хакында ниләр уйлыйбыз? Хезмәттәшләрне, танышларны очратканда, алар белән сөйләшкәндә, күңелдә нинди хисләр уяна? Шул уйлар һәм хисләр бумеранг шикелле әйләнеп үзебезгә кайтмыйлармы? Әгәр күңелне тикшерсәк, без һичшиксез анда тәккәберлек, үз-үзеңне чамасыз сөю, өстен кую, көнчелек кебек хисләрнең кайсының да булса теге яки бу дәрәҗәсенә юлыгабыз. Менә шул хисләр безгә үзебене башкалардан өстен куйган уйларга этәрәләр дә инде. Ә антиаптия-симпатия кебек хисләрнең үз аурасы була һәм алар әгәмәдәшкә йогынты ясамый калмыйлар. Чамасыз тәккәбер кешене аның белән сөйләшә башлаганчы ук тоемлыйсың, тискәре энергия үзен сиздерә ул. Безнең халыкта кайбер кешеләр турында: «Өрәге каты», — дигән бәя бар. Бу аның белән аралашырга авыр дигәнне аңлата. Димәк, мөнәсәбәтләрнең иң беренче принцибы — бүтәннәр турындагы начар уйны яхшы уйга үзгәртү. Юлыбызда очраучы кем генә булмасын, һичшиксез, аның үзебездән өстен байтак якларын табарга була. Хәтта ул өстенлекләр күренеп тормаса да, без шәхес турында берни дә белмәсәк тә, хәтта кайбер начар якларын белсәк тә, күңелдә туган беренче уй  аңа яхшылык теләүдән торырга тиеш. Һәм, ассызыклыйк, бу теләкнең ихлас булуы мөһим. Голливудның атаклы актеры Ричард Гир үз тормыш тәҗрибәсенә нигезләнеп бу хакта менә нәрсә ди: «Мин моннан күп еллар элек куллана башлаган бер куәтле, әмма җитәрлек гади бер күнегү бар. Юлымда кем генә очрамасын... бу җан иясенә карата мин үземә рөхсәт итә торган беренче уй: «Мин сиңа бәхет телим!» Тик иң мөһиме, бу уй, чынлап та иң беренчесе булырга тиеш: «Мин сиңа бәхет телим!» Бу Сезнең белән ул кеше арасындагы шуннан соң бара торган хәлләрне тулысынча үзгәртә...».\nКүңелдәге тәкәбберлек, начар уй еш кына сүзләргә дә әйләнә. Кемнәндер көләргә тырышу, үзеңнең өстенлегеңне расларга омтылу безгә начар мөнәсәбәт, кайвакыт хәтта бүтәнәргә үзебез теләгәннең кайчан да булса котылгысыз рәвештә үзебезгә әйләнеп кайтуы белән төгәлләнә.\nСөйләшкәндә сине кемнәрдер хурларга, рәнҗетергә тырышалар икән, аларга җавап бирмә — аралашуның икенче бик мөһим бер принцибы менә шул. Бу кагыйдәне кыска гына итеп: «Бәхәсләшмә!» — дип атап булыр иде. Хаклы булсаң да бәхәсне куй. Гадәттә бит бәхәсләр стаканга салган суга бәя рәвешендә баралар: берәү стакан яртылаш буш ди, икенчесе яртылаш тулы ди. Икесе дә хаклы бу очракта, әмма берәү дә үз сүзен бирмәсә, бер үк хакыйкать тирәсендә кайнар конфликт туа һәм кешеләр дошманга әйләнәләр. Үз сүзен өстен куючыны яратмыйлар, ул үзе теләп үзен сөйкемсез сөяккә әверелдерә. Ә менә оппонент белән килешү шунда ук менәсәбәтләрне көйли дә куя. Кимчелегеңне әйтәләр икән: «Әйе шул, андый йомшаклыгым бар, төзелергә тырышырмын», — дип әйт тә туктал. Эндәшми дә кала аласың.\nКагыйдәнең өченчесе: кешеләр белән бүлешергә ярат. Сөенечең белән утраклаш, ихлас йөрәктән чыккан җылы сүзне кызганма, материаль яктан да булышырга омтыл.\nШушы өч хакыйкать гасырлар буена акыл ияләренең тәҗрибәсе белән расланып килә. Атаклы Америка табибы һәм язучысы Дипак Чопра Бүләкләү, бүлешү Канунын (ул аны шулай дип атый) дөньялыкның төп кануннарыннан берсе дип саный һәм кем белән дә булса аралашканда аңа нәрсә булса да бирергә чакыра. Һичшиксез материаль әйберләр генә түгел, бу комплимент, яхшы сүз, хәерле дога да булырга мөмкин. Дипак Чопра үз тәҗрибәсе белән раслый: биргәнең үзеңә күп тапкырлар артып әйләнеп кайта. Кешеләргә игелек өләшсәк, үзебезгә игелек әйләнеп кайта, байлык белән уртаклашсак, байлыгыбыз арта, ихлас күңелдән сәламәтлек телибез икән, үзебез дә, ин шәә Аллаһ, сәламәт булырбыз.\nРичард Гир бу хакыйкатькә төшенү өчен ярты гомерен сарыф иткән.",
    "description": "Безгә еш кына кешеләрнең бер-берсеннән зарланганнарын ишетергә туры килә. Үзебез дә еш кына агрессия объектына әйләнәбез: кемнәндер начар сүз ишетәбез, көч кулланырга, малны тартып алырга тырышучылар да очраштыргалый.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/aralashuny-altyn-sere-5cbbeb3da56d7d00aec087a2",
    "published_at": "2019-04-21",
    "views_count": 60,
    "views_till_end_count": 29,
    "sum_view_time_sec": 1617,
    "comments_count": 2,
    "slug": "aralashuny-altyn-sere"
  },
  {
    "title": "Илһам Талантлының шигырь дәфтәреннән",
    "cover": "https://avatars.mds.yandex.net/get-zen_doc/1821029/pub_5cbc0e7867591100b3fcb76a_5cbc0eb4ae6cb600af86f4cd/scale_1200",
    "body": "Синең белән, тәкъдир, килештем.\nСин бит Бөек иҗат җимеше.\nСикәлтәле юлда абынып,\nМәңгелеккә кайтып килешем.\nСинең белән, тәкъдир, килештем.\nБиргәнеңә, Раббым, ризамын.\nЯрты төштәй гомер - үткәнем.\nГөнаһлымын, байтак ялгыштым,\nБүтән язмыш синнән көтмәдем.\nЯрты төштәй гомер - үткәнем.\nҮтте инде еллар - шаулады.\nГомер - кое бик тиз саекты.\nТәкъдиремә үпкәм калмады,\nМәңгелеккә борам каекны.\nГомер - кое бик тиз саекты.",
    "description": "Синең белән, тәкъдир, килештем.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ilam-talantlyny-shigyr-dftrennn-5cbc0e7867591100b3fcb76a",
    "published_at": "2019-04-21",
    "views_count": 9,
    "views_till_end_count": 7,
    "sum_view_time_sec": 189,
    "comments_count": 0,
    "slug": "ilam-talantlyny-shigyr-dftrennn"
  },
  {
    "title": "Сандугачкай, былбыл, әй, былбыл (Илһам Талантлыдан)",
    "cover": "https://avatars.mds.yandex.net/get-zen_doc/1590365/pub_5cbc4cd35d653c00b37f64fe_5cbc4d078bcaaa00b3d71c00/scale_1200",
    "body": "Сандугачкай, былбыл, әй, былбыл,\nКүңелләргә моңны ник салдың?\nЙомшарттың ич каткан күңелен,\nБаш бирмәскә килгән усалның.\nКүңелләргә моңны ник салдың?\nСандугачкай, былбыл, әй, былбыл,\nТаң алдыннан җырың сузасың.\nВаемсыз ла булган бу күңел,\nБелмәгәнмен гомер узасын.\nТаң алдыннан җырың сузасың.\nСандугачкай, былбыл, әй, былбыл,\nТал-тирәктә оя коргансың.\nГомеремнең моңлы язы бу,\nТик соңгысы әле булмасын.\nТал-тирәктә оя коргансың.\nСандугачкай, былбыл, әй, былбыл...",
    "description": "Сандугачкай, былбыл, әй, былбыл,",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sandugachkai-bylbyl-i-bylbyl-ilam-talantlydan-5cbc4cd35d653c00b37f64fe",
    "published_at": "2019-04-21",
    "views_count": 92,
    "views_till_end_count": 73,
    "sum_view_time_sec": 1270,
    "comments_count": 0,
    "slug": "sandugachkai-bylbyl-i-bylbyl-ilam-talantlydan"
  },
  {
    "title": "Төн иде, ап-ак төннәр",
    "cover": "https://avatars.mds.yandex.net/get-zen_doc/1590219/pub_5cbeef988bcaaa00b3d72cf6_5cbeefd3c73bfb00b3b82437/scale_1200",
    "body": "Төн иде. Ап-ак төннәр.\nСебернең яңгырлары.\n\"Онытма!\" дигән сүзең\nКолакта яңгырады.\nОнытмам, гомерем буена\nСаклармын, юатырмын.\nБеләм бит мин ни икәнен\nСиндәйне югалтуның.\nТыңладык нәрсәдер сөйләп,\nЯңгырның пышылдавын.\nЙөрәкнең йөрәккә, уйның\nУйларга кушылганын\nТойганбыз шунда икәүләп...\n...Себернең яңгырлары...\nЯратам дигән сүзләрнең\nКолакта яңгыравы -\nБарысы калды еракта.\nТик саклый бары хәтер.\nОнытсак алтын яшьлекне\nКартлыгыбыз ни әйтер",
    "description": "Төн иде. Ап-ак төннәр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tn-ide-apak-tnnr-5cbeef988bcaaa00b3d72cf6",
    "published_at": "2019-04-23",
    "views_count": 67,
    "views_till_end_count": 50,
    "sum_view_time_sec": 2014,
    "comments_count": 0,
    "slug": "tn-ide-apak-tnnr"
  },
  {
    "title": "Социализмны сагынганда…",
    "cover": "https://avatars.mds.yandex.net/get-zen_doc/1874110/pub_5cf8ae5f051e5a00aef8a1be_5cf8af58aff15000afe53e43/scale_1200",
    "body": "Якын танышларның һәм чордашларның берсе көтмәгәндә генә бу дөнья тормышы белән арасын өзде. Аның белән бәхилләшергә килгән сабакташларыннан берсе елый-елый искә ала: «Беренче класска барганда, сумкабыз булмады, китапларны кызыл чүпрәккә төреп, мәктәпкә бергә йөргән идек», — ди. Сүз үткән гасырның җитмешенче еллары башы — нык үскән социализм төзелеп бетеп килгән һәм совет кешесенә барлык почмаклардан да озакламый коммунизмның тантаналы җиңәчәге турында вәгъдәләр яуган чак турында бара. Хәтерлим: нәкъ шул чакта мин дә беренче класска бардым, әти колхоз җитәкчелегендә эшләсә дә, мәктәп кирәк-яракларында җитмәүчелек минем үземдә дә байтак кына иде. Ул еллар искә төшкәндә, дефицит һәм чиратлар күз алдына килә дә баса. Хәзер сатып алыйм дисәң, бар нәрсә бар. «Иномарка» сатып алып, аңа утырып йөрүне без инде байлык билгесенә санамыйбыз. Әмма… иртән торып «Ватсап»ны ачсаң, теге китабын салырга сумкасы булмаган ханымнан (гаилә капитализм елларында салынган киң һәм иркен йортта яши, иномаркасы бар), социализм чорын сагынган бер шигырь яисә кыска хикәя килеп төшмичә калмый. Социализмны без генә түгел, аның тәмен бер тапкыр да татып карамаган яшьләр дә «сагына». Социаль лифт тормышның түбән катларында төртелеп калган саен, халык өметләрен үткәндә бер тапкыр сыналып барып чыкмаган эксперимент белән бәйли. Бүгенге лидерларның рейтингы төшә, чөнки инде алар халыкка берни дә вәгъдә итә алмыйлар. Элек биргән вәгъдәләрнең эштие суынды, алар тарих чүплегенә ташланды инде. Өзелгән өметләр бик куркыныч вәзгыять тудыра: җәмгыятьтәге тотырыклылыкны саклау өчен, гайкаларны кысарга, репрессияләр машинасын эшкә җигәргә туры килә. Хәл бер бездә генә түгел, АКШта да шулай ук. Анда да социализм идеяләре белән конгресска үтеп кергән депутатлар, шул идеяне байрак итеп күтәргән президентлыкка кандидат бар. Америка вузларында Марксны яхшы гына кеше дип дәрес биргән профессорлар җитәрлек. Трамп тиктомалдан гына: «Америкада социализмга юл куймабыз», — дип ярсулы твитлар язып мәшәкатьләнми, янкиларның яшь буыны бушлай медицина ярдәме, бушлай белем бирү, башка социаль тигезлекләр һәм өстенлекләр таләп итә бүген.\nСоциализмны моңа кадәр үз җилкәсендә күтәреп килгән Латин Америкасы илләрендә исә бөтенләй башка төрле киеренклек. Венесуэла ике яр арасында бәргәләнә: социализм ярын ташлап китү авыр, капитализм яры ымсындыра, әмма елга кичү куркыныч: агымның кая илтеп ташласын белеп булмый. Әле кичә генә социализмда яшәп яткан Аргентина бүген капитализм кочагында бәргәләнә, 4 сайлауда рәттән сул президентлар җиңеп, социаль тигезлектә яшәп алган Бразилиядә яңа гына ультрауң сәясәтче ил башына менде һәм: «Бразилия халкы социализмнан азат була башлады», — дип быелның гыйнварында гына игълан итте. Латин Амеркасындагы элекке социализм юлбашчыларыннан көнләшерлек түгел: караклыкта һәм коррупциядә гаепләнеп, алар кулга алына. Аргентинаның элекке президенты Кристина Киршнер хөкем ителүчеләр эскәмиясенә утырырга җыена, Бразилиянең социалист экс-президенты Лула  Силва төрмә шулпасын эчә инде. Мәгълүмат кырында алар турында бик ямьсез сүзләр йөри. Беләсез бит инде: мәгълүмат кырында кем түли, шул музыкага заказ бирә. «Ватаным Татарстан»ның бәйсез чыганаклардан мәгълүмат алу мөмкинлеге бар, чөнки Аргентинада газета хәбәрчесенең илдән илгә сөрелеп михнәт чигеп йөрүче дусты — казах егете яши бүген. Эрудицияле һәм киң мәгълүматлы ул егет программачы-математик булса да, филология өлкәсендә дә бик тирән йөзә. Әйтик, безнең мәрхүм татар галиме Әбрар Кәримуллинны ул хезмәтләрен укып белә һәм хөрмәт итә. Менә шул мөселман егете безгә нәрсәләр яза: «5 ел элек Көньяк Америкада 3 кенә ил социалистик түгел иде, хәзер бар җирдә дә капиталистлар. Һәм сез халыкларның моңа ничек үкенгәнен күз алдына да китерә алмыйсыз. Гадел һәм йомшак күңелле Луланы Бразилиядә утырттылар, аның урынына чирле фашист Болсонаро килде. Какшамас харизматик Коррея (Эквадорның элекке президенты) китте, аның урынына сатлык сатлык Морено килде. Илнең чын патриоты Кристина (Аргентина) эшсезләргә, качакларга күп балалы гаиләләргә пособиеләр түли иде. Макри килү белән илне талап, бөлдереп бетерделәр, фәкыйрьләргә ярдәмне туктаттылар. Ипигә бәя 360 тапкыр күтәрелде. Фермерлар сөтне 1 песога саталар, кибеттә 45 песо тора. Фермерлардан итне 20 песога алалар, кибеттә кимендә 250 тора». Озын хатны шул урында туктатсак та була. Казах егете раславынча, капиталистик Аргетинада бүген авыл хуҗалыгы җимерелү стадиясендә. Боларга ышанмас идек, шундый ук юлны үзебез үттек һәм әле дә шуңа охшаган вәзгыятьтә яшибез.\nСоциализмны сагынучы бездәге кавем үрнәк итеп Кытай социализмын китерә, янәсе Кытай юлыннан китсәк отасы идек. Кытай олигархлары белән фәкыйрь чиннарны бер түбә асытна җыйган Күк асты иле социализмы бик шартлы нәрсә бит ул. Анда кайсы күбрәк: социализммы, капитализммы икәнен аңлап та бетереп булмый. Җитмәсә чин иле бүген тирән кризиска кереп батарга җыена һәм алдагы елларда кытайлыларның тормыш дәрәҗәсе көнләшерлек булмаячак, менә күрерсез.\nДәүләт машинасын артка чигереп, яңадан социализмга әйләнеп кайтсак, без нишләр идек икән? Ихтимал, берничә елдан соң яңадан капиталистик тәртипләрне кайтару таләбе белән урамнарга чыгучылар байтак булыр иде. Халыкларның аумакайлыгы, бер ярдан икенче ярга ташланулары бик аңлаешлы нәрсә ул үзе, чөнки без глобаль капитализмның үлеме якынлашкан чорда яшибез. Социализм исә үзенең бөтен потенциалын күптән сыгып бетерде һәм шулай ук халыкларның йөрәгендә яшәгән таләпләргә җавап бирми. Кыскасы, ике системаның берсе дә канәгатьләндерми халыкларны һәм канәгатьләндермәячәк тә. Бу вәзгыятьнең туасын без, ватаным татарстанлылар, 2010 елда ук язган идек. Теләгән кеше газетаның төпләмәсен күтәреп «Вампирлар» дигән язманы укый ала: « Капиталистик державаларның лидерлары киң халык массаларын  пропаганда трюклары ярдәмендә никадәр генә озак гипнозлап торырга тырышмасыннар, кризис якын киләчәктә үзенең берсеннән-берсе айныткычрак һөҗүмнәрен ясауны дәвам итәчәк, вәхши системаның ялган пәрдәсе күзләрдән алыну белән, аның тарафыннан изелгән миллиардлар алдында: “Инде нишләргә?”  дигән хәлиткеч сорау килеп басачак. Әлбәттә, бу сорау бөтен кискенлеге белән куелганчы, кешелек җәмгыяте тетрәндергеч фаҗигаләр, кискен югалтулар кичерәчәк...» Без 9 ел элек хәбәр иткән вәзгыять мәйданда инде...",
    "description": "Якын танышларның һәм чордашларның берсе көтмәгәндә генә бу дөнья тормышы белән арасын өзде. Аның белән бәхилләшергә килгән сабакташларыннан берсе елый-елый искә ала: «Беренче класска барганда, сумкабыз булмады, китапларны кызыл чүпрәккә төреп, мәктәпкә бергә йөргән идек», — ди.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/socializmny-sagynganda-5cf8ae5f051e5a00aef8a1be",
    "published_at": "2019-06-06",
    "views_count": 28,
    "views_till_end_count": 16,
    "sum_view_time_sec": 2103,
    "comments_count": 0,
    "slug": "socializmny-sagynganda"
  },
  {
    "title": "Сазлыкны бакалар киптерсә…",
    "cover": false,
    "body": "Роскосмоска эшләүче фәнни-тикшеренү институты Юрий Яскинның Көнбатышка качуы белән бер үк вакытка туры китереп Тикшерү комитеты җитәкчесе Бастрыкин беледерү ясады. «Роскосмос буенча инде без биш ел буе эшлибез. Анда урлашуларның чиге-кырые күренми, миллиардлар урлана. Миллиардлар. Технологиясе бик гади: башта акчалар (чит илгә) күчерелә, аннан соң гаилә, аннан фигурант үзе». Бастрыкин әфәнденең сүзләреннән аңлашылгача, каракларны тотып бетерергә тикшерүчеләр җитми. Акчаларны урлауның схемасы да бик билгеле һәм күптәннән килә: башта бер көнлек фирма төзелә, миллионлаган һәм миллиардлаган доллар шул фирма хисабына күчүгә, фирма үзе дә юк, эзе дә. Бу турыда инде Россия матбугаты бик күп еллар буена шаулый. Рәсми даирәләр дә гаепнең очы ниндидер шул билгесез арадашчы әфәнделәргә барып тоташудан зарланалар. Прокуратураның, Тикшерү комитетының, полициянең, финанс шымчыларының, яшерен хезмәтләрнең, салымчыларның тулы бер армиясе, тышкы разведка шома ул әфәнделәргә каршы берни эшли алмыйлар. Моңа газета хәбәрчесе бик гаҗәпләнә. Менә мин йөз долларлык купюраны алыштыру өчен банкка барам. Россия законнары буенча, андый вак акчага таләп ителмәсә дә, кассир миннән паспортымны сорап ала, озаклап анкета тутыра, банкнотның чын икәнлеге бик яхшылап тикшерелә, шуннан соң анда бернинди дә кимчелек табылмаса (черки борыны кадәр тап булса да, зур кимчелек санала), валюта алыштырыла. Хәзер хәтта, валюта алыштыру өчен, хезмәт хакы турында белешмә дә сорыйлар бугай әле. Әле ярый чит илгә чыккач, күпме акчаны кайларда тотуың турында хисап таләп итмиләр. Без, гади гражданнар, хәләл акчабызны алыштыра алмый шулай интеккәндә, миллиардларны урлаучылар, ничектер җиңел генә бюджет акчасын чит илгә күчерәләр дә куялар. Бу галәмәт өчен бернинди анкета, документ-фәлән таләп ителми микәнни соң? Аннан соң бит инде зур акчалар урлап, чит илгә качу куянның авызын ачкан елан эченә гипнозланмаган килеш тә үз теләге чабып кереп качуы кебегрәк бер гамәл булырга тиеш. Россия Интерпол әгъзасы булып тора, чит илләрнең барысында да диярлек акча юдыруга каршы кырыс законнар кабул ителгән. Таләп ит кенә, шунда ук каракның кулына корыч богаулар киертәләр дә туган иленә кайтарып бирәләр. Бездән миллиардлар урлап качучылар исә ничектер бик тыныч кына койма аръягындагы виллаларда яшәп яталар. Димәк, аларның кайтуын бик зур теләк белән теләмиләр безнең тикшерүчеләр. Урлашуларга һәм коррупциягә каршы көрәш бездә ничектер бакаларның сазлык китперү белән шөгыльләнүләрен хәтерләтә. Бакага сазлык киптерүне йөкләсәң, сазлыкта су артачак, бары шул гына… Россия күләмендә караклыкның һәм ришвәтчелекнең космик тизлек белән үсүе нәкъ менә шул сәбәпле түгел микән?\nБер караганда илдә коррупциягә каршы киеренке көрәш бара сыман. Икътисади үсеш министры Улюкаев, Ачык хөкүмәтне җитәкләгән Михаил Абызов, президентның Ерак Көнчыгыштагы элекке вәкәлтле вәкиле Виктор Ишаев фигуралары бик вак балыклардан түгел бит. Киров өлкәсе губернаторы Никита Белых, Сахалинны җитәкләгән Александр Хорошавин, экс-сенатор Рәүф Арашуковлар да ни җитте генә кешеләр түгел. Коми республикасының элекке башлыгы белән бергә аның бөтен командасын диярлек кулга алып бетерә яздылар әнә. Төрмә шулпасы эчүче ваграк калибрдагы җитәкчеләрнең исәбе-хисабы билгеле түгел. ФСБ офицерларын да пачаклап алалар хәзер. Боларның барысын да рәсми матбугатта зур шау-шу кубарып эләктерәләр, хәтта озак елларга таш капчыкка да ябып куялар. Тик шулай да никтер күңел боларны коррупциягә каршы масштаблы көрәш дип кабул итми. Бердән, көрәш никадәр генә кызмасын, ришвәтчелек кимеми, аның күләме һәм темплары артуы рәсми рәвештә дә таныла. Икенчедән, кулга алулар  саны пиар-компаниянең интенсивлыгы нәтиҗәсендә генә зур булып күренә. Җәзага тартылган эре балыклар саны кул бармаклары санына да тигезләшми. Мәртәбәле кулларга корыч беләзек киертүләр исә элиталарның үзара мөнәсәбәт ачыклавы кебек кенә кабул ителә. Россия халкы бу хәлләрне нәкъ шулай тоемлый да икән. Левада-үзәк үткәргән сораштыру шуны күрсәтә. Бары тик 24 процент россияле генә шау-шулы җинаять эшләрен «коррупциягә каршы җитди көрәш» билгесе дип кабул итә икән. Халыкның 28 проценты шул рәвешле икътисадтагы җитди проблемалардан игътибарны читкә юнәлтәләр дип кенә саный. 31 процент исә югары дәрәҗәдәге түрәләрнең батырылуын югары даирәләрнең үзара йогынты өлкәсен бүлешүләре дип карый.\nМондый ышанмаучылыкның җитди нигезе дә бар. Коррупциягә каршы көрәштәге гадәттән тыш уңышлар алар телевизорда гына күренә, ә менә түрәләрнең бер нәрсә белән дә аңлатып бетереп булмый торган байлыклары — күз алдында. Кыскасы, силовикларның тиргә батып ришвәтчеләр һәм каракларны аулавын ил халкы бакаларның сазлык киптерү белән шөгыльләнүләре дип кенә карый. Югыйсә, җитди теләк булганда, миллиардларны җиңел генә урлый торган каналларны ябу бик мөмкин эш бит инде. Зур вәкәләтле әфәнделәрнең караклык масштабын чигенә чыгып булмый торган океан итеп тәкъдим итүләре менә шул теләкнең җитеп бетмәвеннән түгел микән?",
    "description": "Роскосмоска эшләүче фәнни-тикшеренү институты Юрий Яскинның Көнбатышка качуы белән бер үк вакытка туры китереп Тикшерү комитеты җитәкчесе Бастрыкин беледерү ясады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sazlykny-bakalar-kipters-5cf8ff5fd98ba600b18b17ba",
    "published_at": "2019-06-06",
    "views_count": 13,
    "views_till_end_count": 6,
    "sum_view_time_sec": 1268,
    "comments_count": 0,
    "slug": "sazlykny-bakalar-kipters"
  },
  {
    "title": "Аллаһ белән бизнес башлау",
    "cover": "https://avatars.mds.yandex.net/get-zen_doc/1641049/pub_5cf9332f254b9f00af8a74a8_5cf9338485b5e500afe2d05b/scale_1200",
    "body": "Һәр кеше табигате белән муллыкка омтыла. Югарырак хезмәт хакы алып эшләү, уңышлы бизнес ясау хыялы йөртмәгән адәм баласы бик аз безнең арада. Вәләкин хәзерге Россия шартларында бу хыялларны тормышка ашыру гына мөшкел эш: хезмәт хаклары чыпчык тезеннән генә; салымнар белән буылган, көч струтураларының һәм тикшерүче органнарның басымына чыдый алмаган эшмәкәрләр бизнесларын пачкалап ябалар. Аннан соң эш башлыйм дисәң, алга бер кискен проблема килеп баса бит әле: акча каян алырга? Эшмәкәрлек дөньясында башлангыч капиталсыз бер адым да атлыйм димә. Банкларга мөрәҗәгать итсәң, малың синеке түгел, банкныкы булачак һәм сиңа озак еллар буе рибачыларга бил бөгәргә туры киләчәк. Процентлы әҗәт алу Аллаһ тарафыннан тыелган да бит әле. Бәрәкәте булмаячак андый бизнесның, җитмәсә рибага катышсаң, ахирәттә зур җәзага тартылу куркынчы яный. Бер юл бар барын: берничә кешегә акчаларын берләштереп уртак бизнес ачарга була. Бу очракта ышанычлы партнер табу проблемага әйләнә. Мәгълүм бер хакыйкать бар: кешеләр юрганны үз өсләренә тартырга һәвәсләр. Уртак малны эт ашамас дигән әйтем тиктомалдан гына барлыкка килмәгән. Әмма ышанычлы һәм хыянәтсез бер партнер бар. Һәрвакыт вәгъдәсендә тора, аның белән уртак бизнес башласаң, беркайчан да оттырмыйсың: син тоткан малны кимендә ун тапкыр арттырып кайтара. Кызганыч, кешеләрнең күпчелеге аның белән сәүдә итүдән баш тарта. Бүген Россия капкасын яңадан зур кризис какканда, «Акчарлак»ны укучыларга бергәләп ышанычлы бинес ясарлык хыянәтсез затның исемен әйтергә һәм шундый эшмәкәрлекнең гадәттән тыш уңышлы бер үрнәген сөйләргә булдым.\nМоннан күп еллар элек Мисырда фәкыйрь бер гаиләдә Сәләх исемле бала туа. Үскәндә очны-очка ялгап яшәргә туры килә аңа: яңа кием күргәне булмый, бик тыйнак һәм кысылып яшәргә мәҗбүр була. Югары уку йортын тәмамлагач, бөлгенлектән котылу максатыннан, егет кошчылык фабрикасы ачып җибәрү ниятенә килә. Башлангыч капиталны үзе кебек аркадашлар белән берләшеп табарга уйлый. 9 кеше уртак хыял тирәсендә берләшәләр, һәрберсе 200 мисыр фунты күләмендә акча табалар. Мисыр фкунтының Россия сумына бүгенге курсы 3 сум 9 тиен, ул чакта кыйммәтрәк йөри. Эш башлау өчен тагын 200 фунт акча җитми, ләкин унынчы партнер табылмый да табылмый. Шунда Сәләх дусларына: «Әйдәгез унынчы өлешчене Аллаһы Тәгалә итәбез. Табышның уннан бер өлешен аның юлында тотабыз. Җавап итеп аннан башлангычыбызның уңышлы һәм бәрәкәтле булуын сорыйбыз», — дигән тәкъдим кертә. Унынчы өлешче белән башлап җибәргән бизнес гадәттән тыш уңышлы булып чыга. Беренче продукцияне сатуга ук көтелгәннән күбрәк табыш керә. Моңа шатланган яшь эшмәкәрләр бизнестагы Аллаһның өлешен 20 процентка кадәр җиткерергә булалалар. Елдан-ел уңыш өстәлә аларга һәм елдан ел бизнестагы иң уңышлы партнерның өлешен арттыралар: ул 50 процентка җитә. Беренче карашка табышыңның яртысын мохтаҗларга өләшү бизнесны акчасыз калдырыга тиеш кебек күренә инде ул. Әмма чынлыкта башкача булып чыга. Башта Аллаһ өлешенә тигән акчага авылда малайлар өчен, аннан кызлар өчен башлангыч мәктәп ачалар эшмәкәрләр. Озак та үтми университет ачу ниятенә киләләр һәм рөхсәт сорап ил хөкүмәтенә мөрәҗәгать итәләр. Тик кире җавап алына: укырга килүче студентлар өчен тимер юллар һәм башка транспорт чаралары юклыгын сылтау итеп, хөкүмәт мөрәҗәгатьне кире кага. Егетләр университет кына түгел, тимер юл төзергә дә рөхсәт сорагач кына эш алга китә.\nБер үк вакытта Аллаһ өлешенә тигән табышка фәкыйрьләргә матди ярдәм күрсәтелә, авылда бер фәкыйрь дә калмый. Мохтаҗ авылдашлар эшкә урнаштырыла, аларның үз проектларына акча бирелә. Әтисез үскән кызларга кияүгә чыкканда акча бүленә. Мохтаҗларга ярдәм арткан саен, бизнес тәгәрмәче дә алга таба кызурак әйләнә: продукциянең бер өлеше чит илләргә сатыла, икенче яртысын туган халыкка өләшәләр. Сәләх Атыя — проектның баштагы хуҗасы —  йөз пороценты белән бизнесны Аллаһы Тәгалә файдасына тапшыра һәм үзе Галәмнәр хуҗасына ялланып кына эшли башлый. Үлгәнче Аллаһка хезмәт итү ләззәтен татып яши. Менә шундый гыйбрәтле тарих инде.",
    "description": "Һәр кеше табигате белән муллыкка омтыла. Югарырак хезмәт хакы алып эшләү, уңышлы бизнес ясау хыялы йөртмәгән адәм баласы бик аз безнең арада.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/alla-beln-biznes-bashlau-5cf9332f254b9f00af8a74a8",
    "published_at": "2019-06-06",
    "views_count": 66,
    "views_till_end_count": 37,
    "sum_view_time_sec": 3777,
    "comments_count": 0,
    "slug": "alla-beln-biznes-bashlau"
  },
  {
    "title": "Ыргылышның гади сере",
    "cover": "https://avatars.mds.yandex.net/get-zen_doc/1918125/pub_5cfa1368e77f2e00b01cd586_5cfa13a1051e5a00aef8b5e9/scale_1200",
    "body": "Бүгенге Россия җитәкчелегенең икътисади ыргылыш юлларын эзләп талпынуы барыбызга да мәгълүм. Күптән түгел генә финанс министры Силуанов әфәнде быелның икенче яртысында шул ырыглышның беренче билгеләре күренә башлаячагын әйтеп сөендерде дә инде. Министр фикеренчә, ыргылыш салымнарны күтәрү һәм тупланган акчаны икътисадка инвистицияләү нәтиҗәсендә булачак. Икътисади блокны җитәкләгән әфәнденең ул фикереннән бик күп галимнәр көлделәр инде, чөнки дөньяның бер генә илендә дә салымнар күтәреп, бәяләрне югары чөеп, фәкыйрь халык кесәсенә кереп, икътисади уңышка ирешкәннәре юк әле. Үсеш булсын өчен, күп кенә илләрдә әнә салымнарны киметәләр, пенсия яшен төшерәләр. Поляклар әле күптән түгел генә 13 пенсия дигән хикмәт уйлап таптылар. Ярлы кесәсенә салынган акчаның шунда ук икътисадта әйләнә башлаячагын беләләр чөнки. Безнең милли проектларга тыккан триллионнар зур ыргылыш бирмәсләрдер инде. Бердән, халык фәкыйрь булгач, гигант инвистицияләрнең нәтиҗәсен кем файдаланыр? Икенчедән, күңел сизеп тора: тагын бер ел үтүгә, Хисап палатасы милли проектларга тыгылган акчаларның нәтиҗәсез файдалануы (урлануы) турында хисап бирәчәк. Бу бездә ел саен язлардан соң җәй килгән шикелле кабатлана. Казна акчасын әрәм-шәрәм итәргә бик яратабыз: үзебез тапкан мал түгел бит. Россиядә технологик проектлар өчен дә, гигант төзелешләр өчен дә акча болай да бик мул һәм ташып ята, салымнар күтәреп мәшәкатьләнәсе дә юк иде. Зур акчалардан башка да икътисадны күтәреп, әкияттәгегә охшаган нәтиҗәләргә ирешүнең бер генә юлы бар: казна талау һәм ришвәтчелекең тамырына балта чабу. Моннан алтмыш ел элек шуны аңлаган бер адәм кечкенә генә илдә хакимияткә килде дә, бөек ыргылышның шул гади бер серен ачты. Утыз елдан артык ул премьер-министр вазифасында ил белән җитәкчелек итте, аннан соң тагын 14 ел өлкән министр вазифаларын башкарды, тагын җиде ел озстаз-министр дигән титулны җилкәсендә күтәрде. Халык аның озак идарәсеннән туймады, фетнә ясап урамнарга чыкмады. Сүзнең Сингапурның моннан 4 ел элек кенә вафат булган лидеры Ли Куан Ю турында барганын аңлагансыздыр инде. Быел аның реформаларына нәкъ алтмыш ел тула. Бездә дә ул шәхеснең тәҗрибәсен күп өйрәнделәр, ләкин гыйлем өйрнүне генә түгел, куллануны да таләп итә. Кулланылмаган гыйлем файдасыз гыйлем дип санала. Ли Куан Ю исбатлап китте: ыргылыш өчен табигый байлыклар да кирәкми, күршеләрең белән сугыш чыгарып базар һәм җир бүлешеп азапланасы да юк, казна талауны гына туктатасы.\n«Ватаным Татарстан» хәбәрчесе бу алтмыш еллык юбилей көннәрендә, Сингапурча ыргылыш ысулын кулланган илләр икътисадында ниләр булганын тикшерде. 2004 елда «гөлчәчәкләр (розалар) инкыйлабы» нәтиҗәсендә хакимияткә килгән грузин лидеры Саакашвили коррупциягә каршы кискен көрәш башлап җибәргән иде. Шул ук вакытта салымнарны да киметте. Сәясәт үзенең җимешләрен озак көттермәде: ил икътисады 2006 елда 8,6 процентлык, 2007 елда 12,4 процентлык сикереш ясады. 2010 елда дөнья илләрендә кискен кризис барганда, Грузия иң югары үсеш темпы күрсәтте. Дөрес, белгечләр Саакашвили чорындагы үсешне чит ил инвистицияләре белән бәйләргә яраталар. Чит ил акчасы исә коррупция авызлыкланган илләрне ярата, монысы да сер түгел.\nСоңгы елларда Европаның бер артта калган иле — Румыния куәтле үсеш темплары күрсәтә. Аны хәтта Европаның икътисад юлбарысы дип тә атый башладылар. Бу ил әле кайчан гына ришвәтчелек иң нык чәчәк аткан һәм Евросоюзга кергән илләр арасында иң хәерчесе булып санала иде. Кайбер европалы илләрдә хәтта румын мигрантларын кертмәскә тырышып карарлар да кабул иттеләр, чөнки эшләргә яратмыйлар, теләнәләр, урлашалар. 2013 елда Румыниядә Милли коррупциягә каршы идарәнең Генераль прокуроры итеп Лаура Кевеши дигән ханымны куйдылар. Кевеши ул идәрәдә эшләгән елларда меңләгән министрлар, судьялар, прокурорлар һәм башка чиновниклар төрмәгә ябылды. Кулга алулар күләме 90 процентка җитте, диделәр. Рәхимсез бу прокурор ханымны юлдан алып ташлау өчен румын бюрократиясе бик нык көрәш алып барды. Аның үзен коррупциядә гаепләп җинаять эшләре дә ачып карадылар (үзе 18 җинаять эше турында әйтә), ахыр чиктә хакимияттән явызларча файдалана дип Конституция суды карары белән эштән читләштерделәр. Тик Кивиши чистартулары үзенең нәтиҗәләрен бирде: Румыния — бүген иң көчле темплар белән үсүче Евросоюз иле.\nКоррупциягә каршы көрәшү җиңел эш түгел: я башыңны югалтасың, я ихтыяр көче күрсәтәсең дә җиңгәнче алга атлыйсың. Юлыңнан тайпылмыйча Сингапурдагы шикелле бара алсаң, артыңнан чәчәк аткан ил кала, егылсаң да, көрәш белән үткән еллар уңай нәтиҗәсен күрсәтмичә калмый. Якындагы чорда тагын бер ил румын прокурорының тәҗрибәсен үзендә кулланырга җыена дигән имеш-мимешләр бар. Монысы турында сөйләргә әлегә иртәрәк. Бер нәрсә бәхәссез: иң отышлы милли проект ул — ришвәтчелеккә каршы көрәш. Акча сорамый, үзе миллиардларны бюджетка кайтарып бирә. Шуннан соң салымнарны киметәсе дә үсәсе генә кала.  Лаура Кевеши көрәш алып барган елларда румыннар шулай эшләгәннәр: 24 процентлык өстәмә кыйммәт салымын 19 процентка кадәр киметкәннәр. Гомумән, ришвәтчелек кимү белән салымнар кимү янәшә бар һәр илдә дә. Күрәсең, салым арттыру коррупциоенрлар өчен кирәкле шәй генәдер инде ул.",
    "description": "Бүгенге Россия җитәкчелегенең икътисади ыргылыш юлларын эзләп талпынуы барыбызга да мәгълүм. Күптән түгел генә финанс министры Силуанов әфәнде быелның икенче яртысында шул ырыглышның беренче билгеләре күренә башлаячагын әйтеп сөендерде дә инде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/yrgylyshny-gadi-sere-5cfa1368e77f2e00b01cd586",
    "published_at": "2019-06-07",
    "views_count": 60,
    "views_till_end_count": 27,
    "sum_view_time_sec": 1949,
    "comments_count": 0,
    "slug": "yrgylyshny-gadi-sere"
  },
  {
    "title": "Якындамы син, ерактамы, Кыямәт?",
    "cover": "https://avatars.mds.yandex.net/get-zen_doc/1872259/pub_5cfa85649bfcfa00b1cdbdb1_5cfa85a41b104c00afefa38f/scale_1200",
    "body": "Быелның башында социаль челтәрләрдә Согуд Гарәбстанындагы чүлдә фонтан булып күккә аткан су баганасы һәм аннан пәйда булган елга төшерелгән видео актив таратылды. Гаҗәеп бу күренешкә гыйбадәт кылучы мөселманнар гына түгел, үзен мөселман дип санаучы, әмма Аллаһны танудан әлегә ерак торучылар да таң калган иде. Кешеләр, ирексездән, Ахырзаман пәйгамбәре Мөхәммәд (салаллаһу галәйһиссаләмнең): «Гарәпләрнең җирендә бакчалар чәчәк атмыйча һәм елгалар ага башламыйча, Кыямәт җитмәс» —  дигән сүзен искә төшерделәр. Соңгы ике-өч елда Согуд чүлендә көчле яңгырлар явуы нәтиҗәсендә елгалар ташуы шактый ук еш күзәтелә, ә менә җир астыннан бәреп чыккан судан пәйда булган ташкын тагын да искитмәлерәк иде. Хәтта кар бураннары да бу илне берничә тапкыр аркылыга-буйлыга иңләделәр. 2016 елда корольлекнең төньяк-көнбатыш өлешендә мул булып кар яуганнан соң, Әл-Хәрам мәчетенең имамы Твиттерда рәсми белдерү дә ясады, Табук шәһәрендә кар явуын күрүчеләрнең исенә төшерде: «Пәйгамбәр салаллаһу галәйһиссаләм нәкъ менә Табук сугышы вакытында гөлбакчалар һәм елгалар турында хәдисен әйтте», — диде. Вакыйгаларның кызу агышы, Кыямәтнең кече билгеләренең инде килеп бетеп баруын хәбәр итә. Кыяк үлән үсмәгән чүл инде яшелләнә, анда куаклар ишәюен гади күз белән дә күреп була. Сириядә барган дәһшәтле фетнәнең дә Аллаһ илчесе тарафыннан әйтеп калдырылганын искә алсак, инде әлегә мәйданга чыкмаган ике кече билгенең якын киләчәк эше булачагын да чамаларга мөмкин. Сирия фетнәсенең иң киеренке урыннарыннан берсе — Гыйфрат елгасы үзәне. Тартыш анда аеруча кискен бара. Россиялеләр дә, американнар да ул төбәкне үз кулларында тотарга омтыла, гыйсъянчы армияләр дә анда бар көчләренә тартышып сугышалар, төрек гаскәрләре дә аннан башка көчләрне кысрыклап чыгарырга ашкына. Кыямәт турындагы хәдисләр исә Гыйфрат елгасы ачылып, анда алтын тавы пәйда булачагын хәбәр итә. Гыйфрат соңгы елларда зур тизлек белән саега, аны инде тәпиләп үтеп чыгарга мөмкин булачак диләр. Елгада су кимү табигый рәвештә аның төбе ачылачагын аңлата бит инде. Көннәрдән беркөнне чүлдә аткан су фонтаны кебек аннан алтын тавы күтәрелмәс дип кем әйтә ала? Алтын пәйда булуы ул төбәктә тагын да канкойгычрак сугышлар китереп чыгарачак, Ахырзаман илчесе ул хакта да әйтә. Алтын тавы тирәсендә булачак зур кан коеш Хисап көненең зур билгеләре башланырга чират җитүен игълан итәчәк. Мөселманнарның бер гаскәре, ярсып, Сириядән Мәккә шәһәренә таба сугыш белән кузгалачак. Бу да кече билгеләрдән, әмма зур билгеләрнең алдында торучы куркыныч вакыйга. Вәләкин гыйсъянчы гаскәр Мәккәгә үк барып җитә алмаячак, аны җир йотачак. Исән калган бары тик бер гаскәри генә җаннарны тетрәтә торган ул хәлнең ни рәвешле булуын башкаларга сөйләячәк. Бу инде Җир шарының сәяси картасында зур үзгәрешләр вакыты җитүен, ислам дөньясының бер байрак астында берләшеп, планетаның әйдәп баручы төп көченә әвереләчәген, секталар һәм мәзһәбләр арасында тарткалаш бетеп, мөселманнарның туры юлда берләшәчәкләрен игълан иткән вакыйга булачак. Тик берсе артыннан берсе тезелеп килгән зур билгеләр планетада тормыш төгәлләнүгә ерак калмавын да искә төшереп торачаклар.\nАек акылга фантастик булып тоелган ул хәлләр бара бит инде. Әйтик, әле кайчан гына кешеләр кояш көнбатыштан чыгачак дигән сүзгә көлеп кенә карыйлар иде. Хәзер мөселман булмаган, исламнан ерак торучы физик галимнәр Җир шарының озакламый кирегә әйләнә башлаячагы турында җитди белдерүләр ясыйлар. Менә мин Tagesspiegel (Көн көзгесе) дигән немец газетасы сайтында 28 гыйнварда эленгән язманы ачтым да таң калдым. Язманың исеме: «Төньяк магнит полюсы полюсы хәрәкәтләнеп кенә калмый, инде чаба ук» дип тәрҗемә ителә. Автор төньяк полюсның көньякка таба хәрәкәт тизлеге кискен көчәюе турында галимнәрнең фикерләрен китерә һәм нәтиҗә ясый: якындагы елларда төньяк магнит полюсы белән көньяк полюс урыннарын алышырга мөмкиннәр, ди. «Шуннан ни?» — дип әйтергә ашыкмагыз. Полюсларның алышынуы нәкъ менә Җир шарының үз әйләнешен кирегә таба ясый башлаячагы турында сөйли дә инде. Косинов дигән рус галиме бу күренешнең моделен ясап, моннан унбиш еллар элек үк: «Планета кайчан да булса бер кирегә әйләнә башлаячак» дигән сүзләр әйткән иде. Җирнең кирегә әйләнүе Кояшның көнбатыштан чыгуына китерәчәк. Бу хакта Пәйгамбәр (саллаһу галәһиссаләм) төгәл белеп һәм ышанычлы хәбәр итә. Бу — Кыямәтнең зур билгесе. Кояш көнбатыштан чыкканга кадәр кешеләр тәүбә итә һәм туры юлга баса алалар әле. Көнбатыш офыктан кояш күтәрелүен күрүгә, иман китермәгән беркем дә калмаячак, тик бу иман инде, аянычтыр,  соңга калган иман булчак.\nӘлеге хәлләр шаккатыру өчен сөйләнмәде. Безнең буын, бәлки, дәһшәтле ул хәлләрнең шаһиты булырлык ук яши алмас та. Әмма син кабердә булсаң да, Хисап көне сине торгызачак һәм Җирдә яшәгән елларыңа катгый отчет соралачак. Бу дөньяда гаделлек юк, диючеләр шунда гаделлеккә тап булачак, рәхим-шәфкать бетте, дип сыкранучылар Рәхимленең кемнәрнедер кичерүен, кемнәрнедер гаделлеге белән каты газапка дучар итәчәген күрәчәкләр. Согуд чүлендә аткан фонтан безне шул көнгә әзерләнергә чакыра.",
    "description": "Быелның башында социаль челтәрләрдә Согуд Гарәбстанындагы чүлдә фонтан булып күккә аткан су баганасы һәм аннан пәйда булган елга төшерелгән видео актив таратылды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iakyndamy-sin-eraktamy-kyiamt-5cfa85649bfcfa00b1cdbdb1",
    "published_at": "2019-06-07",
    "views_count": 77,
    "views_till_end_count": 40,
    "sum_view_time_sec": 9075,
    "comments_count": 4,
    "slug": "iakyndamy-sin-eraktamy-kyiamt"
  },
  {
    "title": "Сәнгать пушкасыннан атканда",
    "cover": "https://avatars.mds.yandex.net/get-zen_doc/225901/pub_5cfb6413d98ba600b18b28b8_5cfb645627a06000affd5125/scale_1200",
    "body": "Американың Милли сәламәтлек инстиутлары белгечләре соңгы көннәрдә генә мөһим бер белдерү тараттылар. 2017 елның язында АКШта Netflix компаниясе төшергән «Ни өченнең 13 сәбәбе» дигән телесериал күрсәтә башлаганнар икән.  Экраннарга менә шушы фильм чыгып бер ай үтүгә, яшьләр һәм үсмерләр арасында үз-үзен үтерүчеләр саны 28,9 процентка өскә сикергән. Сериалның кыскача эчтәлеге мондыйрак икән: суицид кылган кыз үз-үзен үтерүгә китергән 13 сәбәпне атаган берничә кассета калдыра. Сериалның соңгы сериясендә ваннада утырган кызның венасын кисүе картинасы бик эмоциональ итеп тасвирланган. Менә шул күренеш океан артындагы яшьләрне бу дөнья чиген атлап үз теләкләре белән мәңгелеккә күчәргә этәрә икән. Мондый хисле сюжетка әти-әниләр һәм табиплар тискәре реакция белдерәләр. Шуңа карамастан «13 сәбәп»нең яңа серияләре төшерелә, кадрларга бары тик кисәтү сүзләре генә өстәлә. Берничә Америка университеты, Психик сәламәтлек милли институты белгечләре суицид күренешләрен тасвирлауның тискәре нәтиҗәләре хакында кисәтсәләр дә, фильм төшерүче компаниянең башкаручы директоры Рид Хастингс: «Ни өченнең 13 сәбәбе» гадәттән тыш популяр һәм уңышлы. Аның эчтәлеге мавыктыргыч. Ул бәхәс тудыра. Тик беркемне дә аны карарга мәҗбүр итмиләр бит», — дип белдерде һәм сериалның дәвам итәчәген игълан итте. Хәзерге җәмгыятьләрдә бит сүз иреге, халыкның бер катламы протест белдерергә мөмкин, әмма моңа чебен безелдәп тәрәзә ватмый дип кенә карыйлар.\nСәнгать әсәре, бигрәк тә кино сәнгате —  миләргә тәэсир итүнең иң көчле чарасы ул. Музыка, әдәби әсәрләр, кино һәм ялкынлы публицистика ярдәмендә теләсә кайсы җәмгыятьне берничә ел, хәтта ай эчендә үсешнең бөтенләй башка рельсларына күчерергә мөмкин. Бездә СССР таркалуның сәбәпләрен эзләп мавыгалар, Горбачевны һәм Ельцины гаепләп мәш киләләр бит әле. Әлбәттә, империянең җимерелүе - күпкырлы күренеш, йөзләгән объектив һәм субъектив сәбәпләрдән тора. Әмма аның нигезен какшата торган иң беренче залп нәфис кино  сәнгате ярдәмендә, музыка булышлыгы белән башкарылды. Хәзерге яшьләрнең «Фантомас» кинокартинасына бик әллә ни исләре китми. Ә бит кайчандыр, үткән гасырның 60 еллар ахыры — 70 еллар башында ул СССРда җинаятьчелекнең чып-чын чылбыр реакциясен тудырды. Совет кешеләре аны беренче тапкыр Мәскәүдә 1966 елда француз киносы атналыгында күрделәр, шуннан соң ул прокатка чыгарылды. Совет газеталары ул чакта кинокомедиягә каршы вакцина булырга тиешле язмалар биреп бардылар, фильмга җитди карамаска чакырдылар. Әмма совет кешесе өчен картина вирус эффекты бирде: бик тиз популярлашты, культка һәм символга әверелде. Кешеләр киноны берничә тапкыр карады, «Фантомас» йөрәкләрдә җитди үзгәрешәләр китереп чыгарды, нәтиҗәдә илдә җинаятьчелек кискен үсте. Яшьләр газета киосокларына һөҗүм иттеләр, почта тартмаларына ут төретелде, болай да репрессия машиансы тарафыннан куркытылып өйрәнгән совет обывательләре телефоннан: «Берничә минуттан сезгә Фатомас киләчәк» дигән тимер тавышлар ишеттеләр. Яисә почта тартмасыннан: «Миңа мәет кирәк. Мин Сезне сайладым.  Фантомас» дигән язулар алдылар. Мондый хәлгә корыч нервларың булса да чыдарлык түгел иде. Фильм тыелды, әмма җәмгыятьтә аның кайтавазы бик озак дулкын булып таралып торды әле. «Фантомас» туксанынчы елларның караңгы һәм канлы вәзгыятенә прелюдия дә иде.\nХәзер бит менә дәүләт эшлеклеләре, сәяси активистлар илдәге демографик упкынга, гаилә институты җимерелүгә борчылалар. Вәзгыятьне пособияләр сыйфатындагы акча ташкыны белән көйләргә азапланалар. Аз булыша, ярдәм итми диярлек. Яшьләр җинатьячелегенең дә, илнең чалгы белән кырылган кебек кырылып баруының да, өлкәннәр һәм яшьләр арасындагы каршылыкның кискен конфликт төсен ала баруының да, миһербансызлык, кешелексезлек сыйфатларының грипп эпидемиясеннән дә тизрәк таралуының да төп сәбәбе — сәнгать әсәрләре ярдәмендә тудырылган яшәү рәвешендә. Хәзер инде океан артындагылар үзләре үрчеткән вирусның зыяныннан үзләре интегәләр. Шәхес иреге дигән шикле принципны артка чөеп, абортларны тыйган штатлар барлыкка килә башлады. Тормозга басарга бераз соңга калынмадымы икән инде, чөнки «ирекле җәмгыять вәкилләре» моңа көчле протест белдерә. «Дисней», мәсәлән, Джордия штатында абортлар тыелса, анда кино төшерүне туктатачагын белдерде. Тыйсаң да хәтәр, тыймасаң да илне Йеллоустоун вулканы атуга караганда куркынчырак һәлакәт көтә. Америка сәясәтчеләре ике куркынычның кайсын сайларга белми аптырый хәзер.",
    "description": "Американың Милли сәламәтлек инстиутлары белгечләре соңгы көннәрдә генә мөһим бер белдерү тараттылар. 2017 елның язында АКШта Netflix компаниясе төшергән «Ни өченнең 13 сәбәбе» дигән телесериал күрсәтә башлаганнар икән.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sngat-pushkasynnan-atkanda-5cfb6413d98ba600b18b28b8",
    "published_at": "2019-06-08",
    "views_count": 50,
    "views_till_end_count": 22,
    "sum_view_time_sec": 1260,
    "comments_count": 0,
    "slug": "sngat-pushkasynnan-atkanda"
  },
  {
    "title": "Кризистан Коръән дәвасы",
    "cover": "https://avatars.mds.yandex.net/get-zen_doc/1900370/pub_5cfc951e7e0d5200ae513838_5cfc955bbbfeea00af3138f0/scale_1200",
    "body": "Соңгы вакытларда бизнесы артка тәгәрәп, эшсез калып, бәяләр күтәрелүдән һәм хезмәт хаклары түбәнәюдән боеккан кешеләр торган саен күбрәк очрый. Без моны кризис дип атыйбыз, аннан чыгу юлларын эзлибез. Кемнәрдер безнең тормышка аяк чала, алга барырга комачаулый дип исәплибез һәм аларга үчләнәбез. Кризисның сәбәпләре күптөрле, билгеле. Риба капиталы белән чамасыз мавыгу, урлашуга һәвәслек һәм башкалар. Еш кына тышкы сәбәпләрне читкә этәреп: «Кризис безнең башларда», — дип тә куябыз. Монысы да хак. Әйтик, Россиядәге бу соңгы кризисны россиялеләр, күршеләренә үчләнеп, үзләре тартып китерделәр. Хәзер күпме генә зарланма, йөрәктәге кара үч тойгысын юып чыгармый торып, матди уңышка да ирешә алмыйсың, бәхет дигәнең дә тәртәсен синнән читкә бора. Бөек уңышка ирешүнең исә үз серләре бар һәм шул серләргә төшенмәгән көе алгарышка ирешү мөмкин түгел. Бу дөньяда яшәү кагыйдәләрен аңлаткан китабында Аллаһы Тәгалә адәм балаларына ул серләрнең барысын да ача. Иман китермәү сәбәпле, тәккәберләнеп, бәндәләрнең күпчелеге аларны кире кага һәм гомерләрен кара хәсрәттә һәм уңышсызлыкта үткәрәләр, илдә кризис булмаганда да, шәхси кризис оештырып, караңгылык һәм өметсезлек эчендә гомер сөрәләр. Бу язмада сүз һәртөрле кризистан котылып имин яшәүнең бөек бер серен аңлаткан ике аять турында барыр. Кемнәр ул аятьләр белән ихлас гамәл кылды, илдә барган иң караңгы кризис та аларын читләтеп үтә, кемнәр йөз чөерде, үзләренә үпкәләсен. «Фуссыйләт» («Аңлатылды») сурәсенең 34-35 аятьләрендә Галәмнәр Хуҗасы һәм Тәкъдирләр Иясе бәндәләргә явызылык кылучылар белән үзләрен ни рәвешле тотарга кирәк икәнен өйрәтә һәм аятьләрдә кушылганча гамәл кылучыларга Бөек Өлеш вәгъдә итә. Алаһы Тәгаләнең вәгъдәсе, әлбәттә, беренче чиратта ахирәткә карый, әмма могҗизалы рәвештә бу дөньяны да тәртипкә сала һәм муллыкка һәм бәхеткә китерә. Аятьләрнең мәгънәви тәфсирен укып карыйк (аз гына кыскартып бирәбез): «Яхшылык белән явызлык бертигез булмаслар, чөнки яхшылыкка файда һәм сәваб бар, явызылкка зарар һәм газап бар. Әгәр сиңа берәү явызлык кылса, син аңа җавап итеп яхшылык кыл… Ләкин бу эшне һәр кеше эшли алмас, мәгәр көчле иманлы, чын сабырлы мөэминәр генә эшли алырлар, вә явызлыкка каршы изгелек итү һәрбер кешегә бирелмәс, мәгәр олуг бәхетле кешегә генә биререлер». Олуг бәхет сүзен русча тәфсирләр «великая доля» дип бирәләр. Язмышларны үз ихтыярына буйсындырган зат адәм балаларын явызлык кылучыларны гафу итәргә һәм кичерергә өнди, таш белән атканга аш белән атарга чакыра һәм моның бәрабәренә уңыш вәгъдә итә. Билгеле, өлешеңә кул сузучыларны, сәламәтлегеңә зыян салучыларны, абруеңны таптарга тырышучыларны кичерү җиңел эш түгел. Коръән аларга үзләре салган кадәр зыян салу белән җавап кайтаруны да тыймый, тигез күләмдә үч кайтару мөмкинлеге бирә, әмма гафу итүне моннан өстен куя. Дошманнарны кичерүдә бик зур өстенлекләр бар икәнен аңлата. Тик кичерү һәм явызлыкка яхшылык белән җавап кайтару бик сирәк, сабырлыгы белән аерылып торган кешелргә генә хас.  Коръәндә тәкъдим ителгән шушы рецептны күп кенә мөселман булмаган шәхесләр дә тормышларын җайга салуда, матди уңышка ирешүдә, кризистан чыгуда файдаланалар һәм бүтәннәргә дә ул «антикризис программа»ны тәкъдим итәләр. «Әгәр дә син тормышның кайсыдыр бер өлкәсендә тупикка килеп кергәнсең һәм автомобильгә, йортка, эшкә, яраткан кешегә ия була алмыйсың икән, бу синең кемнедер гафу итмәвең сәбәпле», — ди матди уңышка ирешергә өйрәткән китаплар авторы Джо Витале. «Тормышның барлык өлкәләрендә дә уңышка ирешү өчен өч серле ачкыч» дигән китабында Римма Хоум да явызлык эшләүчеләрне кичерүне беренче ачкыч буларак тәкъдим итә. Кичерү кешегә сәламәтлек бирә, матди байлыкка китерә, дошманнан дус ясый, моның киресе булганнарның югалуы белән кайтаваз бирә. Моны без бүгенге Россия мисалында ачык күрәбез. Ач һәм бәхетсез кешеләрнең тәккәберләнеп бөтен дөньяны үзләренә дошман итеп кабул итүләрен, үч алу өчен дөнькүләм катастрофа оештырырга да әзер торуларын күзәтәбез. Шул ук кешеләр антикризис программалар язып азапланалар һәм тормышка ашмаган һәм беркайчан да ашмаячак ул программаларны  макулатурага тапшыралар. Кәгазь пычратып, яңа программалар языла, җәмгыятьтә репрессияләр арта, үч алу механизмы көчәйтелә һәм шуңа параллель рәвештә бөлгенлек һәм хәерчелек үсә. Ачыккан саен үчләнә, үчләнгән саен ачыга бу халык. Колин Типпинг исемле Америка авторы исә үзенең китабын: «Радикаль рәвештә гафу итү. Әйләнә-тирәңне могъҗиза өчен азат ит» дип атый һәм гафу итү аша аерым шәхесләр генә түгел, милләтләр һәм илләр дә бәхеткә ирешә ала дип саный. Тагын бер тапкыр кабатлыйк: дошманны кичерү бик катлаулы һәм авыр нәрсә, әмма бәхеткә ирешим дисәң, җанны шуңа күнектермичә булмый. Аллаһы Тәгалә үз китабында, аның Илчесе хәдисләрендә гафу итүнең өстенлекләрен кат-кат аңлаталар. Кичерергә өйрәнегез һәм сынап карагыз: кризисның бер шәхескә булса да саубуллашып кул болгавына шаһит булырсыз.",
    "description": "Соңгы вакытларда бизнесы артка тәгәрәп, эшсез калып, бәяләр күтәрелүдән һәм хезмәт хаклары түбәнәюдән боеккан кешеләр торган саен күбрәк очрый.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/krizistan-korn-dvasy-5cfc951e7e0d5200ae513838",
    "published_at": "2019-06-09",
    "views_count": 52,
    "views_till_end_count": 24,
    "sum_view_time_sec": 2087,
    "comments_count": 0,
    "slug": "krizistan-korn-dvasy"
  },
  {
    "title": "Илһам Талантлыдан",
    "cover": "https://avatars.mds.yandex.net/get-zen_doc/1209363/pub_5cfe0836ba657800b0cc5785_5cfe0872ba657800b0cc578d/scale_1200",
    "body": "Буталдым синдә, дөнья,\nКемнәр юлны күрсәткән?\nИңнәргә бастың, тормыш,\nСындырырга үзәктән.\nТик әле сынмадым мин,\nСыгылсам да бер ара.\nСынауларың билгесе -\nЧигәдә чәч агара.\nАгара еллар, офыклар\nТоманга батып тора.\nҺаман да исәр җанны\nХыялар тартып тора.\nИңнәргә бастың, тормыш,\nӨметләрне таптадың.\nТапталып калды еллар\nТоягында атларның.\nҮзәккә суктың, тормыш,\nЧәчрәп очтым кебек,\nАтларның тоягыннан\nЧәчрәгән очкын кебек.\nБуталдым синдә, дөнья,\nВатылды бәллүр - хыял.\nЯшьлекнең узып баруын\nҺаман да ныграк тоям.",
    "description": "Буталдым синдә, дөнья,",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ilam-talantlydan-5cfe0836ba657800b0cc5785",
    "published_at": "2019-06-10",
    "views_count": 39,
    "views_till_end_count": 29,
    "sum_view_time_sec": 400,
    "comments_count": 0,
    "slug": "ilam-talantlydan"
  },
  {
    "title": "Үткәннәрдән көтмә бәхетне",
    "cover": "https://avatars.mds.yandex.net/get-zen_doc/1703615/pub_5d03437e8440a20dc8702536_5d03444380030d0d86acae71/scale_1200",
    "body": "Үткәннәрдән көтмә бәхетне.\nҖир әйләнгән саен көн туа.\nОфыкларда аткан яңа таң\nБулсын әйдә, булсын котлыга.\nҖир әйләнгән саен көн туа.\nТәкъдирләрне язган, сөртмәгән,\nШөкерлемен бөек Раббыма.\nБез күрәсе күреп бетмәгән,\nҺәр сынавы илтә яктыга.\nШөкерлемен бөек Раббыма.\nЙөз өлештән тора рәхмәте,\nБерсе тиде безнең гомергә.\nМәңгелеккә күчкән җаннарга\nНасыйп булсын йөзен күрергә.\nБерсе тиде безнең гомергә.",
    "description": "Үткәннәрдән көтмә бәхетне.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tknnrdn-ktm-bhetne-5d03437e8440a20dc8702536",
    "published_at": "2019-06-14",
    "views_count": 27,
    "views_till_end_count": 26,
    "sum_view_time_sec": 249,
    "comments_count": 0,
    "slug": "tknnrdn-ktm-bhetne"
  },
  {
    "title": "Уртак булды язмыш, гомерләр",
    "cover": "https://avatars.mds.yandex.net/get-zen_doc/40663/pub_5d049c1d86d0490da196c0eb_5d049c4b97d1910df8506078/scale_1200",
    "body": "Уртак булды язмыш, гомерләр.\nСыздык маңгайларның сызыгын.\nЧигәдәге чәчнең чаллары\nИскәртәләр гомер узуын.\nЧелләләрнең күрдек кызуын,\nЗәмһәрирен тойдык кышларның.\nКүрәчәкне бергә күрдек без -\nТәкъдирләрнең ниләр кушканын.\nҖырларында сайрар кошларның\nЯшьлек тоймый нинди моң барын.\nКайтавазын яшьлек таңының\nСинең белән бергә тыңладым.\nҮткәннәрдә калган моңнарның\nЯңгырашы өзде үзәкне.\nСынауларның бөек Хуҗасы\nҮткән юлны безнең күзәтте.\nЯзмыш кайчан соңгы сүз әйтер,\nҺәм куярмын соңгы ноктаны?\nБез килмәдек монда мәңгегә -\nБер кичәнең атмый, юк таңы.\nӘйтмим әмма моны уфтанып.\nСоңгы сулышымны көткәндә,\nШәһәдәтне миңа әйтеп тор,\nИман белән җирдән үтәргә.\nМоны сиңа шиксез үтәргә!\nҮтенечем бу - соңгы васыятем.\nӘле ярый белеп өлгердек\nДөньялыкның серле хасиятен.\n... Уртак булды язмыш, гомерләр.\nЯшәү кыска, якын үлемгә.\nМәңгелектә, Раббым, насыйп ит,\nДидарыңны синең күрергә.",
    "description": "Уртак булды язмыш, гомерләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/urtak-buldy-iazmysh-gomerlr-5d049c1d86d0490da196c0eb",
    "published_at": "2019-06-15",
    "views_count": 97,
    "views_till_end_count": 79,
    "sum_view_time_sec": 1359,
    "comments_count": 0,
    "slug": "urtak-buldy-iazmysh-gomerlr"
  },
  {
    "title": "Либераллар һәм силовиклар: кем кемне?",
    "cover": "https://avatars.mds.yandex.net/get-zen_doc/1900266/pub_5d203a93cdfaf700ad8fb587_5d203ab0945b4d00adc1446f/scale_1200",
    "body": "Россиядә соңгы айларда һәм көннәрдә барган хәлләр үзәк хакимиятнең какшавы, халык ризасызлыгының үсүе, берсе икенчесенә ялганып, хәтта кушылып барган техноген катастрофаларның ишәюе белән СССР таркалган чакларны хәтерләтә. Бигрәк тә социаль тетрәнүләр вакытында үзәк хакимиятләрнең үз-үзен тотышы Мәскәүдә аумакайлык баруын дәлилли. Кулга алулар һәм көчле полиция басымы белән генә халык күтәрелешен туктатып та, җиңеп тә булмый башлады хәзер. Екатеринбургта җирле хакимиятләрнең һәм христиан руханиларының халык ризасызлыгына карамый скверда чиркәү төзү ниятләре көчле каршылыкка очрап туктап калу, Архангельск өлкәсендә Мәскәү чүбен китереп бушатуга каршы җирле халыкның көрәшне көчле җәза басымы астында да туктатмавы инде элекке механизмның эшләмәве, буш әйләнеш бирә башлавы турында сөйли. Журналист Иван Голуновның биштәренә полицейскийлар наркотик тыгып куеп кулга алгач,  токмачлар бөтенләй куерды: силовиклар башбаштаклыгына каршы бөтен ил күтәрелә язды. Иң мөһиме: гади халык кына түгел хәтта ил белән җитәкчелек итүче катламның либераль канаты да бу хәлгә каршы чыгып, тавышын күтәрде.  Менә карагыз: Валентина Матвиенко — Федерация советын җитәкләгән ханым — ил җитәкчелегендә икенче-өченче урыннарны бүлешүче кеше: «Силовикларга ышаныч юк!» — дип кычкырып әйтте. Владимир Путинның якын дусты, әмма аның белән идарә мәсьәләсендә еш кына бәхәсләр алып баручы Кудрин шулай ук үзенең ризасызлыгын белдерде. Менә шушы урында туктыйк та: «Кемнәр алар силовиклар, кемнәр либераллар?» — дигән сорауга җавап биреп алыйк. 2000 елда ил белән яшерен хезмәтләрдән чыккан кеше идәрә итә башлагач, көч структуралары хакимлекне үз кулларына алып бетерә яздылар. Болар: иң башта федераль иминлек хезмәте вәкилләре, аннан соң Эчке эшләр министрлыгына буйсынучылар, Тышкы разведка вәкилләре, Прокуратура, Тикшерү комитеты, судларда тир түгүчеләр. Силовикларның төп бурычы иминлек тәмин итү генә булса да, соңгы егерме елда Россиядә алар финанс өлкәсенә, икътисадка тирән үтеп керделәр. Әйтик банклардагы акча агымын ФСБ полковниклары күзәтә, аларның рөхсәтеннән башка чит илләргә дә акча чыгара алмыйсың, ил эчендәге суммаларның хәрәкәте дә ныклы контрольдә тотыла. Икътисадның башка тармакларында да шуңа охшаш хәл. Тышкы сәясәтне дә нигездә силовиклар билгели. Әмма икътисади белемнәре һәм осталыклары булмау сәбәпле, финанс һәм икътисад тармакларында йогынтыны алар хәрби киемсез белгечләр белән бүлешергә мәҗбүрләр. Соңгыларын шартлы рәвештә либераллар дип атыйлар. Либераллар бизнеска ирек бирү ягында, силовикларның эшмәкәрлек һәм финанс өлкәсенә тыкшынуларын бик үк яратмыйлар, әмма буйсынырга мәҗбүрләр. Бизнес алып баручы катламның туктаусыз тикшерүләрдән интегүе, бик еш кына гаепләнеп кулга алынуы һәм төрмә шулпасын эчүе — силовиклар эше. Либераллар моңа каршылык белдереп һәм «бизнеска басымны киметик» дип бик еш шыңшып карыйлар, әмма контроль аз гына да кимеми. Дөресен генә әйткәндә, көч структураларының илнең эчке һәм тышкы сәясәтен билгеләүләре тупикка китереп терәде: икътисад җимерелә, инфраструктурага инвестицияләр булмау сәбәпле, техноген катастрофалар прогрессия тәртибендә арта, ил чигенең теге ягындагы бар дәүләтләр дә диярлек Россиягә дошман. Санкцияләр икътисадны җимерүгә үзләреннән мул өлеш кертәләр. Илдән укымшылы, белемле һәм талантлы белгечләр кача. Силовикларның көчле контроле караклыкны аз гына да киметми, киресенчә, без Эчке эшләр министрлыгына караган офицерларның һәм ФСБ полковникларының фатирыннан тонналап акча табылуның шаһитлары булабыз. Урлашуга бик һәвәс либераллар акчаны силовиклар белән бүлешергә мәҗбүрләр. Хирыслыкның ике катлы булуы урлау күләмен ике тапкыр арттыра, шул гына. Силовикларның үз эчендә дә йогынты өчен киеренке көрәш бара. 2014 елга кадәр либераллар белән силовиклар бер-берсенә түзәләр иде әле. Санкцияләр кертелеп, чит илгә чыгу мөмкинлеге беткәч (күбесенең гаиләсе һәм акчалары чит илдә), чиновникларны вәзгыять канәгатьләндерми башлады. Әмма берни дә эшләп булмый иде. Ил лидерының рейтингы югары, силовиклар белән ул бик оста идарә итә, арбитр ролен башкара һәм риза булсаң да, булмасаң да буйсынырга туры килә. Дәваланырга да чит илгә чыгып булмау эре чиновникларның һәм олигархларның эчен бик пошыра, әмма кычкырып ризасызлык белдерү куркыныч. Улюкаев артыннан колониягә китеп барудан беркем дә имин түгел. Либерал канат вәкиле Улюкаевны төрмәгә утыртып, лидер либералларга яхшы төшендерде: хөкүмәттә эшләү иминлек гарантияләми. Менә шуннан соң чиновникларның зур армиясен җитәкләгән либераллар астыртын адымнарга бара башладылар. Президентның абруен җимерү өчен, ясалма рәвештә халыкның матди хәлен начарайтырга тотындылар. 2014 елгы валюта түнтәрелеше махсус оештырылды, эшләүче пенсионерларның пенсиясен индексацияләүдән туктадылар, болар гына тәэсир итмәгәч, пенсия реформасы әзерләнде. Хәтерлик Владимир Путин бу реформага каршы иде, әмма лидерны пенсия яшен күтәрүнең котылгысызлыгына ышандырдылар. Путин рейтингы астына куелган иң көчле шартлаткыч шул булды. Илдә популяр булмаган реформаларның тулы бер обоймасы хәрәкәткә килә соңгы айларда: пенсия реформасына чүп реформасы өстәлә, салым маневры нәтиҗәсендә бензинга бәяләр арта, салымнарны үстереп икътисадны җимерәләр, халыкны талыйлар. Кызыгы шунда: бюджет һич тә акчага мохтаҗ түгел, киресенчә, акча ташып ята: пенсия яшен күтәрмичә дә, салымнарны арттырмыйча да рәхәтләнеп яшәп була иде әле. Силовиклар моңарчы илдәге хәлгә көнбатышка сатылган либераллар гаепле дигән пропаганда алып бара иде. Берничә полковникны фаш итеп, һәм җәза системасының ялган гаепләүләрдән торуын исбатлап, либераллар көчле ат йөреше ясадылар: халык силовикларга һәм каты кулга ышанычын югалта хәзер. Дөресен генә әйткәндә, кешеләр силовикларны либераллардан аерып бик мәшәкатьләнми. Протест чиновникларның погонлысына каршы да, погонсызына каршы да бертигез бара. Әмма көймәне чайкалдыру  дәвам итә. «Дуслык» нефть үткәргеченә тутрылган агуланган нефтькә генә карагыз. Меңнәрчә километр торба яраксыз хәлдә бүген. Югары җитәкчелек авызыннан: «Диверсия» дигән сүз яңгыраса да, төгәл генә гаепленең исемен берәү дә атый алмый. Илдәге бөтен эчке сәясәтне менә шул «диверсия» дигән сүз белән аңлатып була бүген.",
    "description": "Россиядә соңгы айларда һәм көннәрдә барган хәлләр үзәк хакимиятнең какшавы, халык ризасызлыгының үсүе, берсе икенчесенә ялганып, хәтта кушылып барган техноген катастрофаларның ишәюе белән СССР таркалган чакларны хәтерләтә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/liberallar-m-siloviklar-kem-kemne-5d203a93cdfaf700ad8fb587",
    "published_at": "2019-07-06",
    "views_count": 59,
    "views_till_end_count": 26,
    "sum_view_time_sec": 1096,
    "comments_count": 3,
    "slug": "liberallar-m-siloviklar-kem-kemne"
  },
  {
    "title": "Кояш көнбатыштан чыкса…",
    "cover": "https://avatars.mds.yandex.net/get-zen_doc/147743/pub_5d21a3a8cdfaf700ad8fbedb_5d21a3dc91645e00ac34847b/scale_1200",
    "body": "Табигатьнең, бөтен галәмнең искиткеч бер төгәллек һәм хикмәт белән яратылган булуы хакында мин матбугатта байтак язмалар бастырдым. Система һәм аның искиткеч катлаулы камиллеге, шиксез, Аллаһның барлыгына куәтле дәлил булып тора. Шуңа да мондый язмалар атеистларның җан тынычлыгын ала, компьютерымның өстәл тартмасындагы инанмаучылар язган  хатлар – шуның ачык дәлиле. Тик мин бүген дөньяның камиллеге хакында түгел, аның төгәлләнүе, ягъни ахырзаман турында сөйләшүгә чакырам. Дөньялыкның  соңгы көне һәм мәңгелек яңа тормышның башлану вакыты исламияттә Кыямәт дип атала. Дәһшәтле бу көнгә инану – иманның төп шартларыннан берсе. Әлбәттә инде, атеистлар бу фикерне кире кагалар һәм Галәм мәңгелек дигән хаталы фикерләрендә нык торалар. Ләкин пәйгамбәребез Мөхәммәт (с. г. в.) моннан мең биш йөз еллар тирәсе элек әйтеп калдырган хәдисләрнең бүгенге чынбарлыкка туры килүе һәм Коръәндәге Кыямәт турында сөйләүче күп кенә аятьләрнең бүгенге фән әһелләре тарафыннан да дәлилләнә башлавы  Җавап көненең, Курку көненең якында булуын хәбәр итә. Төгәл датасы билгеле булмаса да, хәтта ки гасыры һәм елы игълан ителмәгән булса да, һәр мөселман Ахыр көннең якын сулышын, дәһшәтле адымын тоеп яши. Бик кыска дөнья тормышының вакытлы сынау гына икәнлеген аңлау, моңа кире какмаслык дәлилләр белән иман китерү хак мөселманның тормышын мәгънәле итә. Бүгенге көнгә кадәр бөтен мөселман дөньясы Кыямәтнең якынлашуын хәбәр итүче берничә дистәгә җыелучы вак билгенең инде тарихи мәйданга килеп китүен күзәтте һәм аларның иң соңгыларының бүгенге чынбарлыкта мәйдан тотуының шаһите булды.\nЕгерменче гасырның икенче яртысы, яңа меңьеллыкның башында бөтен көнбатышны һәм Россияне иңләп алган сексуаль революция нәтиҗәсендә ачыктан-ачык зина таралачагын хәбәр итеп пәйгамбәр Мөхәммәт (с. г. в.): «Аллаһ Тәгалә белән ант итәмен ки, ир белән хатын урамда зина кылмыйча, өммәт югалмас. «Койма артына кереп ятыгыз», – диюче кеше, алар арасында иң яхшы кеше булачак», -дип игълан итә. Газеталар моннан берничә ел элек кенә Россия шәһәрләре урамнарында яшьләрнең ачыктан-ачык зина кылып, шуны фотога һәм видеога төшерүләре хакында хәбәрләр бастырганнар иде. Баксаң, Голландиянең бер порнографик журналы иң кызыклы шундый сурәткә конкурс оештырган һәм саллы гына премия билгеләгән икән. Зинаның кайчандыр мөселман өммәтеннән булган татарлар, үзбәк, казах, кыргызлар һәм хәтта ки кайчандыр хәлифәт үзәге булган, бүген ислам шәригатенә каршы җан-фәрман көрәшеп ятучы төрекләр арасында да киң таралуы ахырзаман пәйгамбәре кисәтүенең бөтен дәһшәте белән мәйданга килүе хакында сөйли. Рибаның, ягъни процент капиталының глобаль рәвештә таралуы (хәтта мөселманнар яшәгән дәүләтләрнең дә шушы сазлыкка кереп батулары), музыка, хәмер, ирләрнең ефәк киемнәр киюләре таралу, кешеләрнең зур итеп мәчетләр салып, буш торган шул мәчетләр белән мактанулары (хәдис: «Кешеләр мәчетләре белән мактанмыйча, Кыямәт җитмәс»), адәм балаларының күккә ашкан биек йортлар төзеп ярышулары, вакыт тизләнү (хәдис: «Вакыт тизләнмичә, Кыямәт җитмәс»), үтерүләрнең (аеруча заказлы үтерүләрнең) чамасыз күбәюе, климаттагы глобаль үзгәрешләр, табигый бәла-казаларның кискен артуы, йогышлы авырулар таралу – болар барысы да 1500 елга якын элек хәбәр ителгән вакыйгалар. Дистә миллион еллар буе төзек һәм карусыз эшләп килгән бөтен Галәм системасының да бозылачагы, вакыйгаларның кире тәртиптә китәчәге хакында хәбәр итә безгә ислам шәригате. Крачковский тәфсирен карыйк: «В тот день, когда Мы скрутим небо, как писец свертывает свитки; как мы создали  первое  творенье,  так  мы  повторим  по  обещанию  от Нас. Поистине Мы действуем» (21:104) Галәмнең юктан бар ителүе  һәм  киңәеп  үсеше  (фәндә «Зур шартлау) турында хәбәр иткән Коръән, вакыты җиткәч, аның яңадан кысылып юкка чыгачагы турында менә шул рәвешле сөйли. Галәмнең шул рәвешле юкка чыгу ихтималлыгын бүгенге физиклар да кире какмый. Коръәнне танымаган-белмәгән Көнбатыш галимнәре киңәеп баручы Галәмнең массасы билгеле бер зурлыкка җиткәч, тарту көченең тәэсирендә ул яңадан кысыла, эчкә таба җыела башлаячак диләр. Менә Стэнфорд университеты профессолары, физиклар Рената Каллош һәм Андре Линделарның бу процесс турындагы фикерләре: «Галәм туктаусыз үзенең кысыла башлау моментына һәм шуның артыннан юкка чыгуга таба хәрәкәт итә. Без тирә-якта күргән бар нәрсәләр дә, Галәмнең чиксез киңлекләре вакыт узу белән кара ярыкка бик тә охшаган бер протон зурлыгына кадәр кысылачаклар…» Ногмани тәфсиреннән Коръәннең 39 нчы сүрәсеннән 67 нче аятьнең мәгънәсен укып карыйк: «…бит Кыямәт көнендә җирнең һәр катлавы Аллаһ җитәкчелегендә булыр, вә күкләр дә Аның кодрәтенә җыелырлар, Аллаһ зурлыгы янында җир-күкләр бер учка сыйган нәрсә кебек булырлар…»\nӘлеге аятьләрдә сүз тереклекнең һәм Галәмнең соңгы көне хакында бара. Тик бу көн килеп җиткәнче, кешелек җәмгыяте, һичшиксез, аның якынлашуын хәбәр итүче билгеләрнең шаһите булачак. Мең дүрт йөз елдан артык вакыт дәвамында тарихи вакыйгалар агышы булып  килгән кече билгеләр инде төгәлләнеп килә. Алардан соң мәйданга бер-бер артлы Кыямәтнең ун зур билгесе чыгачак. Боларның күренүе Соңгы көннең инде бик якында калуын белдерәчәк. Бу язмада сүз шул ун билгенең берсе, аңарчы иман китерә алмый интеккән атеистларны да, мәҗүсиләрне дә шаккаттырып иманга китерәчәк вакыйга – Кояшның көнбатыштан чыгуы хакында булыр. Без көн дә көнчыгыштан калкуын күзәткән күк җисеменең көннәрдән бер көнне көнбатыштан килеп чыгуы дәһшәтле вакыйга булачак дип уйларга кирәк, әлбәттә. Гасырлар буе мөселманнар белән бәхәс алып барган атеистларның иң соңгы буынының тетрәнеп иман китерәчәге шул турыда әйтә төсле. Тик, хәдисләрдән күренгәнчә, бу көндә имансызның иман китерүе һичбер файда бирмәс, кылынган гөнаһларның тәүбәсе кабул ителмәс.\nИнде сүзне галим-физикларның ачышларына бирик. Ахырзаман пәйгамбәренең бик күп хәдисләре, Коръәннең йөзләрчә аятендәге мәгълүматлар соңгы чор галимнәренең ачышлары белән күп тапкырлар яңадан дәлилләнде. Ислам турында мәгълүматлары булмаган бик күп көнбатыш галимнәре яңа технологияләргә нигезләнеп тапкан табышларының Исламда күптән килгән хәбәрләрдән булуын белеп таң калдылар. Кояшның көнбатыштан чыгачагы турындагы мәгълүмат та шундый соңгы ачышларның берсе белән туры килеп фәннең тагын бер тапкыр ислам хакыйкатен раславына әверелде.\nКояшның  көнбатыштан  чыгуы  әгәр  дә  планета  юнәлешен капма-каршыга  үзгәртсә була алыр иде. Ышануы шактый кыен булган шушы вакыйганың якын киләчәктә мәйданга чыгачагын рус физиклары бүген кискен ышаныч белән әйтәләр. Рус физигы Н. В. Косинов җитәкчелегендәге галимнәр төркеме соңгы елларда махсус экспериментлар нәтиҗәсендә бик мөһим булган берничә ачыш ясыйлар. Урын аз булу сәбәпле, бу экспериментларның эчтәлеген язып тормыйм. Теләгән кеше интернетның эзләү системасы аша «Восход Солнца с запада» дигән темага бу материалларны таба ала. Косинов ачышының исә кыскача эчтәлеге менә мондый: Җирнең магнит кыры якын киләчәктә үзенең юнәлешен капма-каршыга үзгәртәчәк һәм шул үзгәрү белән планета кирегә әйләнә башлаячак. Магнит кырының юнәлеше үзгәрү исә магнит полюсының күчүе белән бәйле. Төньяк магнит полюсының 1970 елга кадәр бер елга ун километр тизлек белән күчүе, тик соңгы елларда бу күчешнең тизлеге 40 километрга кадәр җитүе, ә инде 2002 елның февралендә аның кисәк кенә 200 километр тизлек белән күчүе мәгълүм. Мондый үзгәрешләрне хәзерге вакытта галимнәр махсус приборлар белән үлчәп теркәп баралар (географик полюс белән магнит полюсының икесе ике әйбер икәнен онытмагыз). Геомагнит полюсының бу рәвешле хәрәкәте озакламый магнит кырының үзгәрүенә китерәчәк. Җирнең магнит кырының юнәлеше капма-каршыга үзгәрү исә геомагнит кырының инверсиясе дип хәзерге энциклопедияләргә дә кертелә. Рус физиклары безгә бу үзгәрешләрнең якын арада Җирнең туктап калуына һәм кирегә әйләнә башлавына китерәчәк дип шикләнмичә әйтәләр, чөнки бу күренешнең моделен эшләп карыйлар. Кызыгы шунда: пәйгамбәрнең Кыямәт турындагы хәдисләрен белмәгән хәзерге заман физиклары бу юлы да 1400 еллар тирәсе элек булачагы игълан ителгән вакыйганы үзләренең ачышлары белән раслыйлар гына. Мөселманнар исә бер заманда да Кояшның кайчан булса да көнбатыштан чыгачагына шикләнеп карамадылар. Мөэминнең тормышы һәрвакытта да Кыямәткә әзерләнү белән сугарылган. Аллаһның ризалыгына китерә торган гамәлләрне күп кылу, кылынган гөнаһларга тәүбә итү аша камиллеккә омтылу, яшәү мәгънәсен шуларда күрү – мөселманның төп максаты.",
    "description": "Табигатьнең, бөтен галәмнең искиткеч бер төгәллек һәм хикмәт белән яратылган булуы хакында мин матбугатта байтак язмалар бастырдым.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/koiash-knbatyshtan-chyksa-5d21a3a8cdfaf700ad8fbedb",
    "published_at": "2019-07-07",
    "views_count": 49,
    "views_till_end_count": 28,
    "sum_view_time_sec": 3322,
    "comments_count": 0,
    "slug": "koiash-knbatyshtan-chyksa"
  },
  {
    "title": "Койрыкны кисеп, майдан биздерү яки ничек туктатырга сине, коррупция?",
    "cover": "https://avatars.mds.yandex.net/get-zen_doc/1710127/pub_5d283ae84735a600ac0b015c_5d283b260aca0500ac712625/scale_1200",
    "body": "Россиянең Юстиция министрлыгы Норматив хокукый актлар әзерләү турындагы рәсми  сайтка җәмәгатьчелек тикшерүе өчен закон проекты элеп куйды. Җәмәгатьчелек тарафыннан хупланса, проектның якын арада канунга әверелүе көтелә. Җәмәгатьчелек дигәнең андый портал барын һәм анда ришвәтчелеккә каршы көрәшне көчәйтә торган канун проекты эленүен белсә, һичшиксез хуплар иде дип уйлыйк. Ә болай порталда теркәлеп, теләсә кайсы коррупционер һәм аның әшнәләре канунга тискәре мөнәсәбәтен белдерә һәм аның кабул ителүенә аяк чала ала, әлбәттә. Ләкин тормышта алай булмый, хөкүмәтнең рәсми бер тармагы булган структура яңа канун проекты тәкъдим итә икән, озакламый ул законга әвереләчәк инде. Яңа проект исә 2012 елда ук кабул ителгән «Дәүләт вазифасын биләгән һәм башка затларның чыгымнары белән керемнәрен контрольдә тоту турында» законны тулыландыра, аны тагын да нәтиҗәлерәк итә. Искә төшерик: моннан 7 ел элек кабул ителгән закон чиновниклар кулындагы күчемсез милекне, автомоблильләрне һәм кыйммәтле кәгазьләрне аларның бәясе соңгы өч елдагы түрә гаиләсенең керемнәреннән ашып китсә, судка мөрәҗәгать итеп тартып алу мөмкинлеге бирә. Бу очракта судта түрәнең ришвәтче я карак булуын исбатлап тору таләп ителми. Чыгымың керемеңнән зур икән, артык өлешен дәүләткә кайтарып бирәсең дә, эш тәмам. Генераль прокурор әйтүенчә, 2016 елдан соң 25 миллиард сумлык шундый милекне тартып алу турында судларга мөрәҗәгать ителгән икән. Ләкин 2012 елгы законның бер йомшак ягы бар: чиновникның милкен тартып алып була, ә менә акчасына кагыла алмыйсың. Акчаны тартып алу өчен, аның ришвәт яки талау юлы белән тупланганын исбатларга туры килә. Безнең рәсми вазифа биләгән хезмәткәрләр тонналап акча җыярга һәвәсләнеп киттеләр бит соңгы вакытларда. Бигрәк тә яшерен хезмәтләрдә тир түгүче «патриотлар» ватанның байлыгын чын сөю белән сөяргә һәм үзенеке итәргә гадәтләнделәр. Соңгы көннәрдә генә яшерен хезмәтләрнең каймагы булган элита сугышчылары ачыктан-ачык талау белән бөтен илне шаулатып алдылар бит әле. Тотылганнарының күплеге тотылмаганнарның тагын да ишле булуы турында сөйли шикелле. Яңа закон проекты менә шул йөк машинасы белән ташыла торган акчаларны коррупционерлар һәм караклар кулыннан артык мәмиләнеп тормыйча гына тартып алу мөмкинлеге бирәчәк һәм без, гади гражданннар, ике куллап ул канунны яклап тавыш бирәбез, билгеле.\nЛәкин… ләкин бу юлларның авторы шушы урында туктап тора да уйга кала. Кесәсендә миллиард сумнар йөртүче түрә яисә погонлы албасты койрыгына баса башласалар, нишләячәк? Еллык кереме берничә йөз мең генә яки миллион гына булган тикшерерүчене сатып алырга омтылачак, әлбәттә. Әйтик, материаль хәле бик үк мактанырлык булмаган эзтабар, эз буенча килгәндә, төргәге белән акча тәкъдим итсәләр, нәфес көчләвеннән имин булачакмы? Юк, әлбәттә. Шуңа күрә миллиардларны урлаучыларны дистә һәм йөз миллиардлар белән эш итүчеләр генә каптыра ала дип уйлыйк. Башкача булганда, Муса Җәлилнең балалар өчен язган шигырендәге ситуация кабатланачак. Чоландагы ак майны күселәрдән саклау өчен песигә тапшырсаң, май песи ашказаны аша узачак. Бүгенге Россиядә без шушындый вәзгыятьне күзәтмибезмени? Банк аша акча күчерүне күзәтергә куелган ФСБ хезмәткәрләре миллиардлар белән тотылмадылармыни? Боларны тотарга кемнең йөрәге җиткән дигән сорауга җавап бирүе дә куркыныч хәтта. Тирәнгә кереп китсәң, әллә нинди чоңгылларга барып чыгачаксың. Шул сәбәпле тиешле сызыкта туктыйк та, башкача фикерләп алыйк әле. Югарыда сөйләнгән канун проектын без берсүзсез хуплыйбыз хуплавын. Ришвәтчелеккә каршы көрәштә аның әһәмияте булыр дип уйлыйбыз. Әмма коррупциоенерлар санын бик күпкә киметмәс, ахрысы, ул канун да. Менә песинең койрыгын күпме генә борсаң да, ак май саклана торган чоланга япсаң, майдан барыбер җилләр исәчәк бит инде. Бер песине икенчесе белән алыштырсаң да вәзгыять кабатланачак. Хуҗага исә майны күсе ашады ни дә, песи ашады ни. Үзебез яшәгән илдә без шуңа охшаган вәзгыятьне күзәтәбез түгелмени? Контрольгә алучылар санын никадәр ишәйтсәң, караклар саны шуңа пропорциональ рәвештә үсә. Көч структураларының икътисад өстеннән контроле ФСБ һәм Эчке эшләр министрлыгы хезмәткәрләренең комсызлыгы һәм караклыгы белән кайтаваз бирә.\nРишвәтчелекә каршы көрәш максатыннан дәүләт сатып алулары дигән механизм булдырдылар бит бервакыт. Хәзер күреп торабыз: ул механизм дәүләт заказы буенча алынган товарларның һәм хезмәтләрнең, бердән, чамасыз кыйммәтләнүенә, икенчедән, тендерларда чиновниклар белән бүлешкән фирмаларның яисә рәсми рәвештә башка кешегә теркәлгән, фактта түрәнеке булган бизнесның җиңүенә генә китерә. Механизм инде дистә елдан артык үзен акламый икән, димәк, башка механизм эшләргә кирәк. Чиновникларның һәм көч струтураларының бизнеска тәэсирен мөмкин кадәр киметергә, аны минимумга калдырырга. Шулай эшләмәсәң, намус белән нәфес көрәшендә соңгысы җиңәчәк.\nРишәвәтчелекнең чәчәк атуында, никадәр генә гаҗәп тоелмасын, тыя торган законнар һәм указлар гаепле. Тыюлар никадәр күбрәк булса, аларны ришвәт ярдәмендә әйләнеп үтү омтылышлары шулкадәр күбрәк булачак. Бу фикерне бер мисал белән иллюстрациялик. Соңгы көнәрдә газета хәбәрчесе печән кайтарту мәшәкатьләре белән шөгыльләнде. Быел ишегалдына төргәкле печән китертү шулкадәр кызыклы булды: ул үзе бер тема, ин шәә Аллаһ, ул хакта да бер язарбыз әле. Печән басуына без кайчандыр үземнең укучым булган шәхси йөк машинасының хуҗасы белән юл тоттык. 2010 елда райондагы бер хуҗалыкта инженер булып эшләгән икән егет. Шул чактагы истәлекләре белән уртаклашты. 2010 елның гадәттән тыш коры җәен кем хәтерләми?! Ул чорда терлек азыгы дефицит булды бит. Ләкин авыл өчен ахыр чиктә бик бәрәкәтле булды ул сынау елы. Бердән, сөткә сатып алу бәясе биш тапкыр диярлек күтәрелде һәм сыер асрау берникадәр нәтиҗәле була башлады, икенчедән, печән базары барлыкка килде һәм без чалгыларны ташладык та, төргәкле печәнне сатып кына ала башладык. Ә ул елда Татарстан хуҗалыкларына, төргәкле печән әзерләү өчен, күрше төбәкләргә чыгарга туры килде. Минем әңгәмәдәшемне печән әзерләүне оештыру өчен Мари иленә озаткан хуҗалык җитәкчесе. Капчыгы белән акча күтәреп, күрше республикага килеп төшкәннәр дә, басудагы үсеп утырган печәнне «уптым» гына сатып алганнар. Техника һәм эшче куллар алып килеп печән әзерләнгәч кенә, күрше республика президенты (ул чакта әле бу атама тыелмаган) печәнне читкә озатуны тыю турында карар кабул иткән дә куйган. Карар, билгеле, печәннең Мари илендә калуына китермәгән. Инде сатып алынган һәм төргәкләнгән печәнне хуҗасына кире  сатып булмый бит. Бизнес, гомумән, андый чикләүне һәм тыюларны яратмый. Әйләнеч юлларны таба барыбер. Әзерләнгән печән дә хуҗалык фермаларына кайткан. Тик аны алып кайту өчен, юлга чыгып баскан инспекторларга ришвәт түләргә туры килгән. Төбәк башлыгы шулай итеп үзенең указы белән ришвәтчелек маховигын гына әйләндереп җибәргән. Тыя торган кануннарның күбесе икътисадка һәм дәүләткә менә шундый «аю хезмәте» генә күрсәтәләр. Аларны алып ташлау белән, табаны майлап кубаруга ихтыяҗ бетә дә куя. Илдә ришвәтчелек һәм коррупция чәчәк аткан икән, бер хакыйкатьне искә төшерик: үлән дым булган җирдә үсә. Россиянең кануннар системасы караклар өчен менә шул дымлы туфрак ролен үти дә инде. Ә Юстиция министрлыгы сайтка элеп куйган канун проектын хуплыйбыз без. Аны әллә кайчан гамәлгә кетергә кирәк иде инде. Әмма истә тотыйк: песинең койрыгын кисү, аның май ашау инстинктын юкка чыгармый.",
    "description": "Россиянең Юстиция министрлыгы Норматив хокукый актлар әзерләү турындагы рәсми  сайтка җәмәгатьчелек тикшерүе өчен закон проекты элеп куйды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/koirykny-kisep-maidan-bizder-iaki-nichek-tuktatyrga-sine-korrupciia-5d283ae84735a600ac0b015c",
    "published_at": "2019-07-12",
    "views_count": 15,
    "views_till_end_count": 9,
    "sum_view_time_sec": 170,
    "comments_count": 0,
    "slug": "koirykny-kisep-maidan-bizder-iaki-nichek-tuktatyrga-sine-korrupciia"
  },
  {
    "title": "Ничек укытырга сине, әдәбият?",
    "cover": "https://avatars.mds.yandex.net/get-zen_doc/1873427/pub_5d60d36795aa9f00ad3da7b7_5d60d4191e8e3f00adf4dc02/scale_1200",
    "body": "Искә төшерик әле: совет чорында, моннан утыз еллар элек, без үзебезне иң күп укучы халык дип саный һәм горурлана идек. 1992 елгы шок безнең халыкны алыштырып куйгандай итте: китап кибетләре ябылды, әдәби журналларның тиражы төште, мәйданга арзанлы детектив чыкты… Элек омтылган идеалларның җимерелүен совет кешеләре авыр кичерделәр. Аз санлы халыкларның милли әдәбиятлары гына түгел, рус әдәбияты да кризис кичерә иде: укучылар юк, гонорарлар ташка үлчим, чын сәнгать әсәре булырдай китаплар иҗат ителми, иҗат ителсә дә сатылмый иде. Ә бит аннан бер-ике ел элек кенә илдә  укучылык шаукымы иде: газет-журналлар бастыру өчен, китап чыгару өчен кәгазь табу проблема булды. Лимит белән генә языла торган журналлар, танышлык һәм элемтәләрне эшкә җигеп кенә алдырып була торган китаплар күп иде. 70 ел дәвамында тәҗрибә куяннарына әверелгән халык матди кризис кочагыннан рухи кризис упкынына барып төште: әдәбият, бигрәк тә уйландыра торган әдәбият кирәкми иде, җитди публицистикадан йөз чөерелде. Кайчан да булса бер шок үткәч, барысы да акрынлап үз ярларына кайтырга тиеш иде төсле. Ачның күзе икмәктә, тукның күзе хикмәттә дигән халык акылы үзенең хаклыгын расларга, халык яңадан кулына китап алырга тиеш иде. 2000 нче елларда берникадәр матди алга китеш башлангач, чынлап та, шәһәрләрдә хосусый китап кибетләре ачыла башлады, кечкенә генә бер почмакта булса да аларның киштәләренә татар китабы да тезелде. Ләкин инде татарча укый торган балалар саны кими, шул сәбәпле укучыларның яңа буыны мәйданга чыкмый диярлек иде. Менә карагыз: ылгый татар районы булган Әтнә районында Олы Әтнә мәктәбе рус мәктәбе итеп үзгәртелде. Анда хәзер татарча укытмыйлар гына түгел, татар теленә сәгатьләрне дә бетерү ягына таба кисәләр.\nМенә мондый шартларда әдәбият үзенең бик куәтле сыйфат потенциалы булганда гына үзен саклый һәм милләтне дә үстерә ала. Әмма безнең язучыларга, инде сан ягыннан сирәгәеп баручы милли зыялыларга берничә миф  комачаулый. Беренчесе, капитализм шартларында әдәбият укылмау гадәти күренеш дип уйлап, вәзгыять белән килешү. Шуңа күрә әдәбиятны пропандалаудан баш тарту. Китап күзәтү һәм әдәби тәнкыйть совет чорында ук  үгисетелгән юнәлеш иде, хәзер ул юк дәрәҗәсендә. Әдәби әсәргә анализ ясап берәр татар газетасына тәкъдим итеп карагыз, һичшиксез кире кагачаклар, «ихтыяҗ юк, безнең юнәлеш ул түгел», — диячәкләр. Көнбатышта ничек соң бу  юнәлештә вәзгыять? Калын әдәби журналлар анда ярыйсы гына тираж белән тарала. «Атлантик» журналы АКШта, мәсьәлән, ярты миллионга якын тираж җыя. «Нью-Йорк Таймс» газетасына әдәби-тәнкыйть кушымтасының тиражы миллионнан артып китә. Моннан тыш шул ук шәһәрдә «Нью-Йорк китап күзәтүе» дигән ике атнага бер чыга торган басманың тиражы — 130 мең. Әдәбият пропагандалау һәм әдәби тәнкыйть белән генә дә бизнес ясый кешеләр!\nИкенче миф. Халык укысын өчен фэнтези жанрына мөрәҗәгать итәргә, «мөгезле» әсәрләр язарга кирәк. Безнең балалар матбугаты «Гарри Поттер»ны тәрҗемә итеп бастырып карады инде байтак еллар элек. Рухи түнтәрелешкә һәм шәхеснең таркалуына китерә торган ул китап татарча матбугатка тираж өстәмәде. Җитди генә татар язучылары порнография белән эротика чигендә торган әсәрләр язып бастырып карадылар, бу аларга тираж арттырмады, гайрәте чиккән укучының әдәбияттан йөз чөерүен генә тизләтте. Туксанынчы елларда бер әдәби журнал редакторы булып эшләгән агай әле бүген дә социаль челтәрләрдә журналда шәрә кыз рәсеме бастыруы, бу гамәлен матбугатта сүгүне оештырып, вируслы реклама ясавы белән мактанырга ярата. Ул рәсем ул чакта ук журналга укучы ишәйтмәде, журнал бүген инде бөтенләй авыр сулыш ала. Битләрен тоташ порнография белән бизәп бетерсәң дә булышмаячак. Ә бу вакытта көнбтышта, шул ук АКШта фәлсәфи һәм интеллектуаль әдәбият чирек миллионлык тиражны җиңел генә җыя. Юстеин Гордер дигән норвег язучысы бар. Ике меңенче еллар башында шул язучыга норвег хөкүмәте китапларыннан килгән табышның илнең балык тоту сәнәгате китергән табышка тиң булганы өчен махсус бүләк бирде. «София дөньясы» (бәлки «Софиянең эчке дөньясы» дип тәрҗемә итү дөресрәктер) романы 53 телгә тәрҗемә ителгән, гомуми тиражы 30 миллионнан артык. Бер Германиядә генә 3 миллион экземпляр таралган әлеге китап. Балалар өчен язылган бу роман фэнтези түгел, ул мәктәп баласы булган бер кызның «мин кем?», «бу дөнья ничек яратылган?» дигән сорауларга җавап эзләве рәвешендә башлана. Күрәбез, балалар өчен фәлсәфи китап язып та зур популярлык казанырга һәм «Поттер» тиражлары белән ярышырга мөмкин икән. Дөреслеккә якын торган тагын бер миф бар: гыйбриләр җырын җырласаң гына халыкара мәйданда зур уңышка ирешергә була. Дөрестән дә, үз идеяләренә ярашлы әсәрләрне күтәрү һәм алга этәрү белән нык шөгыльләнә ул халык. Ләкин искәртик:  Юстеин Гордер гыйбриләргә һәм яһүдләргә, Израиль сәясәтенә нәфрәтләнеп язган манифест-мәкаләсе белән дә атаклы һәм мәшһүр.\nИнтернет белән мавыкканга күрә яшьләр китап укымый дигән мифны да бер читкә куыйк. Югарыда телгә алган саннар — барысы да кәгазь китап һәм кәгазь матбугат тиражларын чагылдыралар һәм егерме беренче гасырга карыйлар. Безнең режиссерларның классик әсәрләрне бозып, аларны эротика белән «бизәп» сәхнәгә күтәрергә омтылышлары да халыкка да, әдәбиятка да, сәхнәгә дә бернинди файда китермәячәк. Мондый «балалык авыруы», вульгар лексиканы әдәбиятка кертергә маташулар, олпат язучыларның шул күренешләрне якларга тырышуы безнең хәлебез аяныч икәнен сөйли. Чын сәнгать әсәре тудырасы урынга тышкы эффектлар белән мавыгу әдәбиятта зур кризис баруын, шәхес булырдай язучыларга кытлык икәнен сөйли. Тормыш күрмәгән язучыларның чит илнең бозык әдәбиятына ияреп бармактан суырып язган әсәрләре халкыбызны үстерүгә түгел, үтерүгә хезмәт итә шул, кызганычка каршы. Әмирхан Еники Төркиядә укыла, «Өч аршын җир» авторын да яраталар бугай анда. Бүгенге язучыларның тагы кайсы әсәрен курыкмыйча халыкара мәйданга чыгарып була? Әдәбиятыбызның төрки телләргә дә юньләп тәрҗемә ителмәвенең сәбәпләре ниндә? Менә ул сорауларга чын җавап тапмыйча, сәнгать куәте зур булган масштаблы һәм яңгышралы әсәрләр иҗат итә башламыйча зарланып утырудан ни файда? Ә бит безнең халыкны бүгенге көндә кабатланмас зур шәхесләрнең мәйданга чыгуы гына коткара ала.",
    "description": "Искә төшерик әле: совет чорында, моннан утыз еллар элек, без үзебезне иң күп укучы халык дип саный һәм горурлана идек. 1992 елгы шок безнең халыкны алыштырып куйгандай итте: китап кибетләре ябылды, әдәби журналларның тиражы төште, мәйданга арзанлы детектив чыкты… Элек омтылган идеалларның җимерелүен совет кешеләре авыр кичерделәр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/nichek-ukytyrga-sine-dbiiat-5d60d36795aa9f00ad3da7b7",
    "published_at": "2019-08-24",
    "views_count": 269,
    "views_till_end_count": 178,
    "sum_view_time_sec": 11909,
    "comments_count": 5,
    "slug": "nichek-ukytyrga-sine-dbiiat"
  },
  {
    "title": "Караклык яки үзең утырган ботакны кисү",
    "cover": "https://avatars.mds.yandex.net/get-zen_doc/230574/pub_5d611f2f4e057700ad5e7ef8_5d612076b5e99200aed8f763/scale_1200",
    "body": "Бер авыл мәктәбе укытучысы сөйли: «Мәктәп бакчасына утыртылган яшелчә тулысынча урланып бетә башлагач, видеокүзәтү җайланмасы куярга туры килде. «Төнлә нинди ут яна анда?» — дип бер-ике генә кеше килеп сорады да, бакчага керүдән туктадылар», — ди. Сүз кыяр урлаучы шук малайлар хакында бармый, авыл кешеләре — кайчандыр шушы мәктәпне тәмамлаган, инде үзләре бала үстерүче олылар — яшелчә өлгерүгә, төнлә килеп җыялар да алалар. Мәктәп бакчасында үстерелгән яшелчә исә нигездә кышын ашханәдә балаларга ашату өчен тотыла. Моннан ун еллар элек, мин мәктәптә эшләгәндә, бакча җимеше (сатылганы да, саклауга куелганы да) балаларны бушка ашату өчен файдалыныла иде, әти-әнисе кем генә булмасын, без балалардан ашау өчен акча җыймадык. Кайбер авылларда караклык шул дәрәҗәдә үскән: халык балалар авызындагы ризыкны тартып-өзеп алудан да тайчынмый башлаган, димәк.\nХәзер авылда печән өсте. Хуҗалыклар басудагы печәнне чабалар, киптерәләр һәм төргәклиләр. Әмма эшне шундый итеп оештырырга туры килә: төргәкләнгән печәнне төнгә басуда калдырырга ярамый… урлыйлар. Аңлашыла инде: печән төргәген җилкәгә салып алып китеп булмый: төяү өчен махсус техника кирәк, алып кайту өчен аерым. Хәер, төргәкне трактор арбасына такталардан тәгәрәтеп менгереп тә була булуын, тик бу очракта кимендә таза өч ир кеше таләп ителә. Шәхси йорт бакчасындагы печән покосы урлану фактларына кадәр билгеле бу юллар авторына.\nТормышның кайсы гына өлкәсенә борылып карама: урлашу геометрик прогрессия тәртибендә үсә. Иң аянычы һәм гайрәтне чигергәне шунда: кешеләр, урлашканда, үзләре утырган ботакны үзләре кисәләр һәм шуны абайламыйлар. Моннан ике-өч ел элек райондагы уңышлы гына эшләүче кондитер цехы банкротлыкка чыга язды. Цехта эшләүчеләр үзләренә хезмәт хакы түләүче, пенсия фондына взнослар кертеп стаж булдыручы эшмәкәрне төп башына утырту белән шөгыльләнделәр: башта пешкән ризык аз-азлап урланды, аннан соң караклык масштабы капчыклап югары сортлы онны урлау дәрәҗәсенә кадәр үсте. Урлашуның мондый масштабын коллективта бер-береңнән яшереп булмый, билгеле. Шуңа күрә бар кешегә дә бердәм урлашырга туры килә. Кыек ятканны кесәсенә алып салмаучыны мондый коллективта дошман күрәләр, ул эзәрлекләнә, яшәрлеген калдырмыйлар, кыскасы. Вәзгыять кискенләшеп, инде бизнесны ябарга чират җиткәч, хуҗа цехка ңа директор билгеләде. Яңа директор исә аз гына фикер йөртте дә, видеокамералар эләргә дигән нәтиҗәгә килде. Колективны куып таратып, яңасын тупларга да булыр иде булуын. Тик шик юк: яңа коллектив та иске эздән атлаячак. Видеокүзәтү җайга салынуга, цех табигый эш режимына кайтты. Караклар цехны эшләтеп, үзләренә эш урынын саклап калган директорны күрә алмау дәрәҗәсендә дошман санадылар, әмма урлашмыйча эшне дәвам итәргә туры килде. Видеокамера ярдәмендә шулай итеп эш урыннары сакланып калды. Цех ябылса, яңа эш урынын тагын кайдан табасың?\nКараклык һәм мошенниклыкның иң югары дәрәҗәсе һәм аның яңа технологияле һәм креатив ысуллары интернетта, әлбәттә. Монда аз гына авызыңны ачып торсаң да, картаңдагы бөтен акчаңнан колак кагасың. Соңгы вакытларда бит цифрлы технологияләрне файдаланып урлашу шул дәрәҗәгә җитте: электрон имза ярдәмендә кешеләрнең бердәнбер фатирларын урлап сата башладылар. Шул сәбәпле коммуналь түләүләр өчен квитанцияләр килгәндә, аларны җентекләп укырга туры килә. Синең фамилияң язылган булса, йортың-фатирың әлегә үзеңнеке, түләү кәгазендә башка фамилиягә юлыксаң, бел: син йоклап ятканда күчемсез милкеңне үзеңнән башка гына сатканнар. Менә шундый хәл булмасын өчен, белгечләр рәсми оешмаларны үзеңнең катнашыңнан башка милкеңне сатмасыннар дип кисәтеп куярга киңәш итәләр.\nУрлашуның интернет технологияләре көн саен үзгәреп-алышынып тора. Сине үзең катнашмаган караклыкта гаепләп, утрыртып ук куярга ихтималлар, мәсәлән. Әле менә соңгы көннәрдә генә мошениклыкның шундый схемасы мәгълүм булды. Синең картаңа шактый гына зур суммада акча килеп төшә. Бераздан шалтыраталар да, карта номерын ялгыш язып акчаны сиңа абайламыйча күчерүләрен әйтәләр, кире кайтаруны таләп итәләр. Бүләк йөзеннән берникадәр сумманы үзеңә калдырырга да рөхсәт итәләр хәтта. Менә монда мошенниклар кармагына кабарга, алар күрсәткән картага акча күчерергә ярамый инде һич тә. Болар интернет аша ялган белдерү биреп, булмаган товарны кемгәдер сатканнар, акчасын алдан түләүне таләп иткәннәр. Эз яшерү өчен синең картаның номеры күрсәтелгән. Урланган акчаны синнән үз карталарына күчертеп, юкка чыгу исәпләре. Аларның кубызына биесәң, судта син мошенникларның берсе булып басып торачаксың. Караклар синең картаңның номерын һәм телефонын банк хезмәткәрләреннән алалар гадәттә. Синең турындагы мәгълүматны рөхсәтсез сатып кемнәрдер шулай акча эшлиләр. Мондый хәлгә очрасаң, караклык схемасыннан куркынычсыз чыгу юлы бер генә: банкка шалтыратып, акчаны синең картага салучыга кире күчерүләрен таләп итү. Бары тик шул очракта гына караклар авызын ачып калачак, алданган сатып алучы синең исемеңә полициягә гариза язып мәшәкатьләнүдән котылачак.\nБез барыбыз да чиовниклар һәм олигархлар караклыгыннан зарланабыз һәм нәфрәтләнбез гадәттә. Тик онытабыз: караклыкның гигант масштаблары мәктәп бакчасындагы кыярны урлаудан башлана. Несуннар иле белән гадел җитәкчелек идарә итмәячәк беркайчан да. Чиләгенә күрә капкачы булчак.",
    "description": "Бер авыл мәктәбе укытучысы сөйли: «Мәктәп бакчасына утыртылган яшелчә тулысынча урланып бетә башлагач, видеокүзәтү җайланмасы куярга туры килде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/karaklyk-iaki-ze-utyrgan-botakny-kis-5d611f2f4e057700ad5e7ef8",
    "published_at": "2019-08-24",
    "views_count": 78,
    "views_till_end_count": 62,
    "sum_view_time_sec": 5819,
    "comments_count": 3,
    "slug": "karaklyk-iaki-ze-utyrgan-botakny-kis"
  },
  {
    "title": "Байлык һәм муллык турында баллада",
    "cover": "https://avatars.mds.yandex.net/get-zen_doc/27036/pub_5d61376d8f011100ad81ce8f_5d6137919515ee00ae29b848/scale_1200",
    "body": "Күптән түгел Казандагы бер танышының фатирындагы күренешкә таң калырга туры килде: мөмкин булган бар җиргә — диварга да, шкаф белән суыткычка да «мәзәкләр банкы» (банк приколов)  чыгарган доллар сурәтләре ябыштырылган. Моның сере дә бик гади. Фатир хуҗалары шул пүчтәк кәгазьләр тормышка акча тартып китерә дип чын күңелдән ышаналар. Мондый хәлне социаль челтәрләрдә дә күзәтәсең кайчак: доллар пачкасы төшерелгән сурәтне үз битеңә куйсаң, байлык тартып китерә дип тәкъдим итәләр. Мөселман күзлегеннән караганда бик зур гөнаһ инде ул гамәлләр, әмма кешеләргә ул хакта әйтү нәтиҗәне бирми. Гомумән, аек акыл күзлегенән караганда да, мондый мавыгу — чып-чын мокытлык. Банкта чын доллар сатып алып та мантып булмый башлады әле соңгы вакытта. Син җитмешкә сатып аласың, бәясе алтмышка төшә дә куя. Трампның Федераль резерв системасы белән бәхәсе, илләр алып барган валюта һәм сәүдә сугышлары безнең кесәләрдәге акчаны шулай бер яндыра, бер туңдыра. Соңгы 25 ел эчендә без инфляциягә дә, валюта түнтәрелешләренә дә ярыйсы ук күнектек: хәләл хезмәт хакларының пүчтәк кәгазьләргә әйләнүе йөрәкне алай ук сызлатмый. Әмма мулыкка омтылу хисе начар нәрсә түгел үзе. Нәфес булмаса, адәм балалары төземәсләр, затлы киемнәр текмәсләр, ризык җитештерәбез дип бизнес ачмаслар иде. Тик шулай да ике нәрсә белән килешик: беренчесе, стенага кәгазь ябыштырып кына муллыкка ирешеп булмый. Югары белемле кешеләрнең моның белән мавыгуы —  кызганыч күренеш. Мәзәкләр банкы чыгарган акчадан андый эффект булса, хөкүмәт аны хәерчелеккә каршы көрәшнең төп ысулы итеп сайлар иде. Икенчесе, муллык үзе генә кешене бәхетле итми. Лондонда серле үлем белән үлгән Березовскийны гына искә төшерик әле. Нәрсә, аның ашарына юк идеме? Байлык ияләренең тормышларын фаҗигале төгәлләүләренә мисаллар бер Березовский гына түгел, кызганычка. Менә бу юлларның авторы дөнья статискасын ача да, шакката. Бу язма язылган сәгатькә дөнья масштабында законсыз наркотик матдәләр өчен тотылан акча күләме 185 миллиард 683 миллион доллардан ашып киткән һәм күз иярмәс тизлек белән үсә. Адәм баласы наркотиккка үрелгән икән, акчасы бар, әмма ул тормыштан тәм тапмый дигән сүз дип аңлыйм мин моны үзем. Бик зур акчалар әйләнә акылны югалтып тору хисабына тормыштан ләззәт алу омтылышы өчен. Эчкечелек нәтиҗәсендә быел инде 1 миллион 160 мең 900 кеше дөнья белән бәхилләшкән. Кызык: тәмәке тартып үлүчеләр саны ике тапкыр күбрәк: 2 миллион 320 мең 345. Кешеләр татлы тормыш эзләп виртуаль дөньядагы уеннарга кереп китәләр. Бүген әле тәүлекнең яртысы да узмады планета масштабында видеоуеннарга тотылган көнлек акча күләме 124 миллион доллардан ашты инде. Тәүлек төгәлләнгәнче сан 300 миллион тирәсе булыр дип фаразлый алабыз. Санны 365 көнгә үзегез тапкырлап карагыз. Боларга карап кешеләр байлыкны бик үк рациональ файдалана дип әйтмәс идем мин үзем. Менә бүгенге иртәнге сәгатьләрдә генә дә 13 мең 565 кешенең ачлыктан үлүен искә алганда, наркотик һәм исерткеч өчен тотылган бихисап суммаларның мәгънәсезлеге тагын да ачыграк аңлашыла төшә. Быел үз теләге белән дөньяны ташлап киткән кешеләр саны гына да ярты миллионга якынлашып килә. Ышаныгыз: аларның күпчелеге фәкыйрьлектән интегүчеләр түгел. Гаҗәп саннарны тагын да китерергә була. Статистиканы актарсак, без еш кына материаль байлыкның кешеләрне бәхетсезлеккә этәрүенә, тормыш тәмен югалтуга китерүенә ышана алабыз. Байлык кешене боза дигән сүз — хак сүз ул. Бигрәк тә җиңел юл белән табылган акчалар рухи яктан таркалуга һәм бәхетсезлеккә китерә. Иң зур байлык — күңел байлыгы дигән сүзләргә кешеләрне ышандыру кыен, әмма рухи ныклыктан башка гына муллыкка ирешү адашуга китерә. Монысын дәлилләве җиңелрәк. Бу уңайдан Муса галәйһиссәләмгә бәйле бер риваятьне искә төшерәм мин гел үзем. Юлдан барганда, Муса пәйгамбәр чиксез фәкыйрьлек сәбәпле кием алырга акчасы булмаган кешенең комга күмелеп ятуын күрә. Аны кызганып, Аллаһтан байлык бирүен сорап дога кыла. Пәйгамбәрнең догасы кабул була, әлбәттә. Берникадәр вакыттан соң ул янә шул ук кешене күрә. Бу юлы аны халык чолгап алган һәм кыйный-кыйный каядыр куып алып баралар. Аллаһның илчесе килеп ни булганын белешә. «Менә көтмәгәндә баеп китте, эчә башлады, зина кылды, кеше үтерде. Хәзер инде үзен үтерергә алып барабыз», — диләр. Фәкыйрьлек халәте кемнәр өчендер муллыкка ирешүгә караганда иминрәк булуын раслый әлеге риваять. Һәм без тормышта моңа охшаган мисалларга аз тап булмыйбыз.\nТик шулай да байлыктан, муллыктан чын ләззәт алуның сыналган һәм фәнни расланган ысулы бар. Ярдәмгә мохтаҗларга алардан бернинди җавап та көтмичә ихлас ярдәм итү кешегә чын ләззәт бирә, аны сәламәт итә, озын гомергә ирештерә, диләр галимнәр. Бу хакта Мичиган университеты галимнәре туплаган статистика да бар кулда. Тик саннарны китереп тормыйк инде. Галимнәр тагын бер нәрсәне искәртәләр: шәхси мотивларны исәпкә алып, бу кешедән кайчан да булса үзем дә файда күрермен дигән ният белән булышу сәламәтлеккә дә булышмый, гомерне дә озайтмый, рухи ләззәт тә бирми. Риясыз ярдәмнең тагын бер кызык һәм мөһим ягы бар: стенага ябыштырлыган кәгазь доллар сурәтләреннән аермалы буларак, ул кеше тормышына яңа материаль байлыклар тартылып килүгә дә ярдәм итә. Монысы да сыналган алым аның.",
    "description": "Күптән түгел Казандагы бер танышының фатирындагы күренешкә таң калырга туры килде: мөмкин булган бар җиргә — диварга да, шкаф белән суыткычка да «мәзәкләр банкы» (банк приколов)  чыгарган доллар сурәтләре ябыштырылган.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bailyk-m-mullyk-turynda-ballada-5d61376d8f011100ad81ce8f",
    "published_at": "2019-08-24",
    "views_count": 131,
    "views_till_end_count": 86,
    "sum_view_time_sec": 8839,
    "comments_count": 3,
    "slug": "bailyk-m-mullyk-turynda-ballada"
  },
  {
    "title": "Бәхет формуласы яки шайтан кемнәргә мәчеткә барырга булыша?",
    "cover": "https://avatars.mds.yandex.net/get-zen_doc/148075/pub_5d6155db6d29c100ad1dc302_5d615615a98a2a00aef8ac7a/scale_1200",
    "body": "Бәхетле булырга теләгән кешеләр өчен Козьма Прутковның универсаль афоризмы бар: “Бәхетле булырга теләсәң, бәхетле бул.” Беренче карашка сәер тоелса да, бик гади һәм карусыз эшли торган формула бу. Моны 9 яшьтән әнисез ятим калып, 27 яшендә көчле авыру кичергән, ике тапкыр банкротлыкка чыккан, 8 тапкыр сайлауларда оттырган, 51 яшендә Америка президенты булган Авраам Линкольн да куәтли: “Кешеләрнең күпчелеге никадәр бәхетле булырга теләсәләр, шул дәрәҗәдә бәхетле”, – ди. Линкольнның сүзләре: “Бәхет ул – сәламәтлек”, “бәхет ул – байлык”, “бәхет ул – матурлык, дан, дәрәҗә”, “бәхет ул – гаилә” кебек ялган формулаларны кире кага. Дөрес, югарыда саналганнарның күбесе кеше шәхесе өчен һичшиксез әһәмиятле, кирәкле нәрсәләр, әмма сәламәт, бай, чибәр, гаиләле, карьераның югары баскычында утырган бәхетсез миллионлаган кешеләрне табарга мөмкин. Дөньяның иң бай, иң куәтле дәүләте булып саналган Америкада яшәүчеләр, әйтик, үзләрен иң бәхетлеләр дип санамыйлар. Әле күптән түгел генә “The Atlantic” басмасы Вашингтонда Сәламәтлек саммиты уздырды, “Америка тавышы” телевидениесе саммиттан репортаж әзерләгән иде.  Анда Психик сәламәтлек милли институты директоры Томас Инсел американнарның чирләре арасында беренче урында нейропсихиатрик тайпылышлар торуын әйтте, янкилар арасындагы бер елга дистә меңләгән суицид очрагының шуларга бәйле булуын ассызыклады. Роджер Рой дигән белгеч исә аудиториядә утыручыларны (алар барсы да диярлек сау-сәламәт, материаль яктан һәм карьера уңышларына ирешкән кешеләр) тормышларының кайсыдыр бер стадиясендә дүртесенең берсенә психиатрик диагноз куелачагын әйтеп “шатландырды”. Нейропсихиатрик тайпылышарның төп сәбәбе исә янкиларның үзләрен гадәттән тыш бәхетсез хис итеп депрессия кичерүләренә бәйле. “Алтын миллиард” җәмгыятен иярләгән стресс көнбатышлыларга бәхетле булырга комачаулый. Стрессның төп чыганагы исә – шөкер итә белмәү. Канәгать булмаган кешегә мал, сәламәтлек, гаилә, карьера бәхет китерми, киресенчә заяга узган гомер, бәрәкәтсез тормыш тойгысын көчәйтеп, депрессия ялкынына утын гына өстиләр. Карагыз: алма кебек хатыны һәм балалары булган кешеләр читтән маҗара эзлиләр, типсә тимер өзәрлек ирләр үзләрен исерткеч һәм наркотиклар белән агулыйлар, меңләгән долларны туздыручылар акча җитмәүдән зарланалар, карьера артыннан куучылар боссның үзенә карата рәхимсез булуына шыңшыйлар һәм башкалар, һәм башкалар. Шөкер итү тойгысын тоталь рәвештә югалткан җәмгыятьнең төп үзенчәлеге шул: зарлану, шыңшу, бәхетсезлектән интегү.\nШөкер итү исә шәхесне сабыр дигән сыйфатка алып килә, өскә ишелеп килгән кыенлыкларны, вакытлыча яисә гомерлеккә саулыкны югалтуны, астыртын көндәшләрнең аркага пычак кадауларын тыныч кичерергә һәм үзеңне даими бәхетле хис итәргә булыша. Кызык хәл: язмыш белән килешү, аны ничек бар, шулай кабул итү шәхесне көчле итә, кыенлыкларны җиңеп чыгарлык көч бирә. Өметсезлеккә бирелеп, 11 яшендә үз йортындагы ваннада батып үләргә ниятләгән тумыштан аяксыз-кулсыз Ник Вуйчичның гыйбрәтле язмышы хәзер күпләргә таныш. Үз гариплеге өчен үзен битәрләүдән туктау аңа аяксыз-кулсыз килеш йөрергә, йөзәргә, компьютерда язарга, волейбол уйнарга өйрәнергә мөмкинлек бирә. Хәзер ул ничә тапкыр егылу мөһим түгел, бер тапкыр күбрәк торып басарга гына кирәк дигән принцип белән яши, төшенкелеккә бирелгәннәр өчен семинарлар үткәрә, чыгыш ясый-ясый дөньяның 45 тән артык илен йөреп чыга. Кыскасы ике куллы, аяклылар эшли алмаганны эшли. Быелның 14 февралендә аның улы туды, гаилә бәхете түгәрәкләнде. Үзендә комплекслар эзләп, гаилә кора алмыйча яшәүчеләр өчен дә Вуйчич тормышы зур сабак була ала, уңышсызлыклар өчен акланырлык сәбәп юк юк икәненә төшендерә.\nЯзмышның сынаулары беренче карашка гына үтеп чыга алмаслык булып тоела. Әйтик, кайсыбыз бүген дөньяның иң көчле йөгерешчеләре арасына керүне үзе өчен мөмкин дип саный. Ике аяк, ике кул исән-сау килеш тә бер чакырым ара йөгереп кайту күпләр өчен чишелмәслек проблема булып тоелмыймы бүген? Оскар Писториус – ике аяксыз Көньяк Африка йөгерешчесе – Паралимпия уеннарында чикләнгән мөмкинлекле спортчылар арасында чемпион булу белән генә кәнәгатьләнеп калмый, сау-саләмәт спортчылар белән дә бәйгегә чыга, протез аяклары белән 400 метр араны 45 секундта йөгереп узып, дөнья рекордына якын торган нәтиҗә күрсәтә. Әгәр Вуйчич һәм Писториус төшенкелеккә бирелеп, апатия кичерүдән туктамасалар, кешелек тарихы өчен әһәмитяле булган нәтиҗәләргә ирешә алырлар идеме? Урын-җиргә кадакланган килеш сау-сәламәт әдипләрне көнләштерерлек иҗат иткән Фәнис Яруллин тормышы безгә гыйбрәт түгелмени? Ике аяксыз килеш үз куллары белән бура бурап, йорт салып чыккан хатын-кыз бар Татарстанда. Шуның янәшәсендә байлык артыннан куып, миллионлаган кредитлар туплаган һәм коллекторлар белән конфликтын муенына элмәк салып “чишкән” үгез кебек таза ирләр дә бар.\nКүңел тынычлыгы белән үз максатына омтылганнар өчен исә чишелми торган төеннәр юк. “Без үзебез сәләтле булганнарның барысын да эшләсәк, үзебезне үзебез гаҗәпләндерәчәкбез”, – дигән Томас Эдисон. Сүз уңаеннан әйтеп китик, бөек Эдисонның остазы аны бер нәрсәгә дә сәләтсез дип санаган. Генри Форд та: “Безне чын мәгънәсендә кызыксындырган бер нәрсә дә безнең өчен авыр түгел. Тиешенчә эшләгәндә, уңыш һичшиксез киләчәк” –дигән.\nИҗтиһат итү уңышка ирешүнең төп шарты булып торуын онытмаска кирәк. Уңышсызлыклар алдында каушамыйча һәнүз алга барганда, киртә куючылар үзләре сиңа булыша башларга мөмкин. Иртәнге намазга баручы турындагы риваять безгә шуны искәртә. Бер мөселман таң намазын мәчеттә укырга дип иртүк торган. Чистарынып, киенеп юлга чыккан. Тик юлда егылып, киемен пычраткан. Кире әйләнеп кайтып, чистарынып киемен алыштырган һәм янә юлын кабатлаган. Шул урында яңадан егылып, кире кайтып китәргә мәҗбүр булган. Инде өченче кат юлга чыккач, юлында лампа тотып яктыртып торган кешегә тап булган. “Синең мәчет юлында ике тапкыр егылганыңны күргәч, юлыңны яктыртып барырга булдым”, – дигән таныш булмаган бәндә. Шулай икәүләп гыйбадәт йортына киткәннәр. Мәчеткә килеп җиткәч, өч кат юлга чыккан кеше яңа танышын мәчеткә намазга чакырган. Берничә тапкыр чакыруны кире кагуга, гаҗәпләнеп, ни өчен аның намаздан баш тартуын сораган. “Мин – шайтан,– дигән лампалы танышы. Син минем аркада ике тапкыр егылып киемеңне пычраттың. Беренче тапкыр егылып, юлыңны кабатлагач, Аллаһы Тәгалә синең барлык гөнаһларыңны ярлыкады. Мин сине яңадан егылырга мәҗбүр иттем. Ләкин бу да сине туктатмады, янә мәчеткә киттең. Шунда Аллаһы Тәгалә синең барлык өй әһелләреңнең гөнаһларын кичерде. Мин син тагын егылсаң, барлык авылдашларыңның гөнаһлары кичерелер дип курыктым һәм мәчеткә егылмый баруыңны тәэмин итәргә тырыштым”. Гомереңнең максаты Аллаһы Тәгаләнең ризалыгын алу булганда, уңыш аеруча күңелле, нәтиҗәсе дә ышанычлы.\nТагын бер тапкыр искәртик: уңыш дигәнең беркайчан беркемгә дә җиңел генә елмаймый. Төшенкелеккә бирелгәндә исә бәхет бөтенләй арты белән борылып баса. Уинстон Черчиль тиктомалдан гына: “Уңыш –бер уңышсызлыктан икенчесенә таба энтузиазмны югалтмыйча хәрәкәт ул”, –димәгән.",
    "description": "Бәхетле булырга теләгән кешеләр өчен Козьма Прутковның универсаль афоризмы бар: “Бәхетле булырга теләсәң, бәхетле бул.” Беренче карашка сәер тоелса да, бик гади һәм карусыз эшли торган формула бу.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bhet-formulasy-iaki-shaitan-kemnrg-mchetk-baryrga-bulysha-5d6155db6d29c100ad1dc302",
    "published_at": "2019-08-24",
    "views_count": 155,
    "views_till_end_count": 93,
    "sum_view_time_sec": 8075,
    "comments_count": 8,
    "slug": "bhet-formulasy-iaki-shaitan-kemnrg-mchetk-baryrga-bulysha"
  },
  {
    "title": "Шундый заманнар җитте…",
    "cover": "https://avatars.mds.yandex.net/get-zen_doc/101122/pub_5d6214f7c31e4900ad8a47db_5d621530fe289100adb4b0f8/scale_1200",
    "body": "«Татарстан яшьләре»ндәге «Алдыйлар» дигән кечкенә генә хәбәр игътибарны җәлеп итте. Юк, алай гадәттән тыш яңалыклар юк анда. Ялган дарулар, сәламәтлек өчен зыянлы булган азык-төлек, киемнәр, балалар уенчыгы һәм, әлбәттә инде, ялган аракы – болар барысы да көндәлек гадәти күренешләр. Миңа газета язмасындагы бер җәмлә аеруча кызыклы тоелды. Ялган товарлар арасында иң куркынычлысы – ялган аракы дип бәяләнгән анда. Гафу итегез, минем күзлектән караганда, ялган аракы – иң куркынычсыз товар, чөнки аракының чынына да, ялганына да үземдә бернинди ихтыяҗ сизмим. Бу товарның бәясе күпме тора икәнен дә белмим хәтта. Шуңа күрә дә бөтен матбугат теге яки бу сәбәп белән аракының бәясе күтәрелә дип шаулаганда, җәмгыятьнең күпчелеге шул уңайдан стресс кичергәндә, безнең гаилә тыныч кала. Бервакыт Миләүшә Хәйруллина «аз гына булса да аракы эчмәгән ирләрне иргә дә санамыйм» дибрәк язып чыккан иде. Мин менә шундый «кабәхатләр»нең берсе инде, кыскасы. Аракыны үзенең дине итеп кабул иткән җәмгыять өчен безнең кебекләрнең бер тиенлек тә кыйммәте юк, болар өчен без тормыш төбендәгеләр, беткән кешеләр. Шуңа да аракының чыныннан да, ялганыннан да курыкмыйбыз, без аңа игътибар гына итмибез.\nТормыш аракыдан башка да матур һәм ямьле. Шулай дип яздым да, үз җөмләмнән үзем көлеп куйдым. Күптән түгел генә миңа аракысыз мәҗлестә утырырга туры килде (араклы мәҗлесләрдә, гомумән катнашмыйбыз). Шулай бәйрәм шаулый, бөтен кеше шат, җырлыйлар, көлешәләр, мәзәк сүзләр сөйләнелә. Җыеп әйткәндә, классик бәйрәм мәҗлесе инде. Башка тантаналардан аермалы буларак, аракыга дога кылынмый, ягъни бәхетле тормышны аракыдан сорамыйлар. (Теләк теләп, аны аракы белән ныгытып кую гадәте миңа шизофрениянең бер төре булып тоела, ә немец дипломаты Вильфред Хофман исә аны хәзерге мәҗүсилек дип бәяли). Без утырган мәҗлестә теләк белән Аллаһы Тәгаләгә мөрәҗәгать ителә, дога шуңа кылына, шул затның исеме еш яңгырый. Мондый тантаналарда беренче кат кына катнашмаганга күрә, мәҗлестәге хисләр күтәренкелегенә без аз гына да гаҗәпләнмибез, барысы да табигый һәм үз урынында булып тоела.  Әмма беренче кат катнашучылар да бар. Ихтимал, алар аракысыз мәҗлесне нидидер бер эчпошыргыч бер чара булыр дип көткәннәрдер. Тантана иң югары ноктасына җиткән мизгелләрдә чын бәйрәмне беренче тапкыр күргән шундый танышларның берсенең хатыны минем хатынга әйтә икән: «Карале, аракысыз мәҗлес тә күңелле була икән бит». Араксыз бәйрәм, араксыз тормыш… Миңа калса, биредә «да» кисәкчәсе бөтенләй артык, чөнки аны кулланганда, аракы белән тормыш күңеллеләнә кебек килеп чыга.  Әлбәттә, хәмер белән гипнозланган, исерткечкә табынганнарны моның киресенә ышандыру кыен, чөнки бу алар өчен диннән баш тартуга тиң. Кызганыч, алар үз балаларын да шул «аракы дене» рухында тәрбиялиләр, шуңа да хәзер инде 8-11 классларда укучы кыз баланың сыра чөмерүе, чыгарылыш сыйныф укучылары белән очрашуга кайткан студент кызларның мәктәп бәдрәфендә үзара мөнәсәбәтләрне ачыклау өчен йодрыклар кулланып исерек «разборка»лар оештырулары торган саен ешрак очрый. Шул ук вакытта шушы нәҗескә баткан җәмгыятьтә кечкенә генә оазислар кебек исерткечкә гыйбадәт кылудан тулысынча баш тартучылар саны да акрын гына булса да ишәя. Алар хәзер һәр авылда диярлек бар. Бик юка гына катлам булса да ул даирәдә тормыш имин һәм җанга ләззәт бирә. Әлбәттә, аракыга фанатикларча бирелгән күпчелек безнең тормышны кабул итеп бетермәскә мөмкин, ирләрне иргә, хатыннарны хатынга санамаулары да бар, синең ниндидер туйга катнашмавыңны, яисә аракылы мәҗлескә бармавыңны гайбәт итеп сөйләп тә йөрергә ихтималлар, ләкин аларның саташкан фәлсәфәсе безгә һичнинди зыян салмый бит. Бу куркыныч түгел. Мондый очракта җәмәгатьчелек фикере белән исәпләшү таләп ителми. Ә болай туйга барып исерекләр чолганышында утыру түгел, психикасын хәмер белән агулаган бер-ике кеше белән юлда кара-каршы очрашу гына да кәефне тулысынча кырырга мөмкин. Үткән җәйләрнең берсендә мин Казанга иртә таңда килеп төштем. Башка вакытларда шәһәргә килгәч гел ашыгыла, кабаланыла, күрәсе кешеләрнең барысын да күреп бетереп, эшләрне төгәлләп кайтырга дип ашкынасың, кайчан да булса шушы Казан урамнарыннан ашыкмый бер тыныч кына үтеп йөреп булыр микән дип уйлыйсың. Ул көнне мин шул күптән көтелгән тынычлыкка ирештем дип уйладым. Әле башкала яңа уянып килә, эш көне башланмаган, кемнедер күрәсе бар дип ашыгырга иртәрәк. Шуңа да шәһәр иртәсе белән хозурланып, Кремльдән Казансу аша Декабристлар урамына таба салынган дамбадан җәяүләп үтәргә булдым. Барам шулай картлар адымы белән иркенләп, күтәрелеп килүче кояш йөзне иркәли. Тик озак хозурланырга ирек бирмәделәр. Каршыга, трамвай юлын кисеп, алпан-тилпән атлаучы ике яшь егет килеп чыкты. Болардан аңкыган исне озаграк иснәсәң, миңгерәүләнерлек. «Чын ирләр» белән очрашу теләгем булмаса да, тукаттылар. Нәрсәдер аңлаталармы, сорыйлармы, таләп итәләрме, белерлек түгел, чөнки безнең физика укытучысы әйтмешли, авазларының саны тулып җитми. Үземнең берни дә аңламавымны, сораулары белән башка берәүгә мөрәҗәгать итсәләр хәерлерәк булачагын әйтеп, сәрхүшләрне әйләнеп узып китәргә тырышып карыйм. Кая ул? Арттан җилкәгә бармаклары батып керердәй итеп бер кул ябыша, бу юлы аңлашылырлык итеп: «Без синнән сорыйбыз!» – дигән дәһшәтле тавыш яңгырый. Егерме сум акча сораулары икән. Бу юлы инде минем ачу кабара башлый. Казан исерекләреннән алганым да, бирәсем дә юк. Кулны сугып төшереп, кызу адымнар белән юлымны дәвам итәм. Тегеләрнең минем арттан иярерлек рәтләре юк, «чын ирлек»ләрен итеп чайкалып калалар.\nАлькоголь – бүгенге җәмгыятьләрнең катастрофасы, көнбатыш идеологиясе хакимлек иткән илләр-нең ачы фаҗигасе. Безне еш кына эчкечелек Россиядә генә шулай киң таралган дип ышандырырга тырышалар. Көнбатышның ялган бизәкле тормышын ал да, гөл дип пропагандалыйлар. Моның шулаймы икәнен белү өчен көнбатышлылыларның үз статистикаларын анализлап өйрәнергә кирәк, әлбәттә. Күпчелек, билгеле, алай эшләми, пропаганда  машинасы ыргыткан җимне тыныч кына йотып тора. Ә Көнбатыш пропагандасы ул силикон күкрәкле, ясалма керфекле фахишә белән бер инде.\nЭчкечелек мәсьәләсенең торышы белән яхшырак танышу өчен, Британиядә эшләүче \"Alcohol Concern\" дигән оешманың мәгълүматларын китерик. Исеменнән күренгәнчә, бу оешма җәмгыятьтәге эчкечелек проблемаларын өйрәнә һәм үзенең иң соңгы докладына «Британиянең үлеме» дип исем биргән. Бу оешманың билгеләп үтүенчә, Британиядә эчкечелек катастрофик темплар белән үсә. Көн саен һәм зур дозада аракы эчүче хатын-кызлар саны соңгы ике елда гына да илле процентка арткан. 16-24 яшьлек кызлар арасында көн саен һәм күп итеп эчүчеләр, ягъни хроник алкоголичкалар 23 % тәшкил итә. Башка катламнар турындагы мәгълүматны китереп тә тормыйм. Бу бит әле әлеге исемлеккә эләкмәгән кызлар  эчми дигән сүз түгел, көн саен һәм күп итеп кенә эчмиләр. Шушы ук хәл Германиядә, АКШта һәм Көнбатышның башка илләрендә дә күзәтелә. Әйдәгез, АКШ статистикасыннан бер кечкенә генә эпизод карыйк. Яшь американ кызларның 26 проценты көчле исеткечләр белән мавыга, 30 проценты исә сырага өстенлекне бирә. Американың рәсми статистикасына караганда, 2002 елда анда 16 миллион наркоман бар. Рәсми саннарның мондый очракларда һәрвакытта да чынлыктагыдан түбәнрәк булуын искә алыйк. Шуңа да карамастан, янки сәясәтчеләре үзләрендә эчкечелек наркоманлыкка караганда күпкә катырак җәелгән һәм аның масштаблары куркынычрак дип бәялиләр. АКШның Сәламәтлек саклау министрлыгы мәгълүматларына караганда, аракы һәм наркотиклар илгә ел саен 294 миллиард долларлык зыян салалар. Статистиканы дәвам итеп тормыйк. Болай да барысы да аңлашыла бит инде. Нәтиҗә генә ясыйк: бөтен Көнбатыш җәмгыяте рухи кризис нәтиҗәсендә үзенең акрын үлемен кичерә, ул икътисадта да чагылыш таба. Минем исәпләүләремчә, капиталистик системаның тулысынча җан бирүе якындагы ун-унбиш елларда булырга тиеш. (Әмма чын дөресен бары тик Аллаһы Тәгалә генә белә).\nИмансызлык җәмгыятьләрендә аракы һәрвакытта да алгы планга чыга, аңа каршы көрәш тә күп вакытта сәер ысуллар белән алып барыла. Рәсми рәвештә эчкечелек зыянлы дип таныла һәм аңа каршы көрәш игълан ителә. Ә инде Россиядә нәрсәгә дә каршы көрәш игълан ителгән икән, бәхәссез: ул нәрсә кызу темплар белән үсәчәк. Хакимиятләр, әйтик, һәр ел саен ришвәтчелеккә каршы көрәш игълан итәләр һәм ел ахырында ул афәтнең кимендә ике тапкыр үсүен таныйлар, бюрократик аппаратны кыскартырга дип әмер бирәләр һәм тегесе бүселә-бүселә үсә башлый. Ә менә эчке тулаем продуктның ун ел эчендә үсешен вәгъдә итсәләр, анысы кысу теплар белән кимү ягына таба тәгәри. Эчкечелек белән дә нәкъ шулай. Аңа каршы көрәш гадәттә идән асты аракысы эчмәгез, без җитештергәнен эчегез дигән рәвештәрәк бара һәм, табигый инде, эчкечелек динамик рәвештә арту ягына таба бара. Болар барысы да бездәге җитәкчелекнең эш кешеләре түгел, идарәчеләр түгел, ә гап-гади пропогандистлар икәнен сөйли. Болар ил белән идарә итәсе урынга кызыл авызланып телэкранга чыгып утыралар һәм сөйлиләр... сөйлиләр, үтәлмәячәк вәгъдәләр бирәләр. Үлемгә хөкем ителгән җәмгыятьтә башкача була да алмый торгандыр инде ул.\nУнҗиденче елда хакимияткә килгән большевиклар ил икътисадын торгызуда аракыга зур игътибар бирәләр. Икмәк җитешмәгәнгә күрә, алар аракыны тизәктән (хайван тиресеннән) куу технологияләре белән мавыгалар. Пролетар шагыйрь Демьян Бедный шул вакытта моңа карата мөнәсәбәтен белдереп шигырь дә яза.\nВот настали времена:\nЧто ни день, то чудо.\nВодку гонят из говна\nПо три литра с пуда, – ди ул.\nБүгенге көннең хәмер бизнесы да көмешкәне ниләрдән генә кумый. Эчәләр, үләләр, барыбер эчәләр. Бу өлкәдәге статистика күп вакытта фронт хәбәрләрен хәтерләтә. Менә Ярославль өлкәсе Тутаев районының Выполозово авылыннан алынган хәбәрләр. Авыл старостасы Александра Иванова сөйли: соңгы өч елда авылда эчеп 16 кеше үлде. Үлем иң яшь һәм эшкә сәләтлеләрне алып китә. “Ирләр эчә, хатыннар эчә, хәтта балалар да исереп клуб идәнендә аунап яталар. Озакламый кырда һәм фермада эшләргә һичкем калмаячак”.\nМонда инде Демьян Бедныйга ияреп: “Шундый заманнар җитте...”, – дип әйтәсе генә кала.",
    "description": "«Татарстан яшьләре»ндәге «Алдыйлар» дигән кечкенә генә хәбәр игътибарны җәлеп итте. Юк, алай гадәттән тыш яңалыклар юк анда. Ялган дарулар, сәламәтлек өчен зыянлы булган азык-төлек, киемнәр, балалар уенчыгы һәм, әлбәттә инде, ялган аракы – болар барысы да көндәлек гадәти күренешләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/shundyi-zamannar-itte-5d6214f7c31e4900ad8a47db",
    "published_at": "2019-08-25",
    "views_count": 116,
    "views_till_end_count": 53,
    "sum_view_time_sec": 4903,
    "comments_count": 1,
    "slug": "shundyi-zamannar-itte"
  },
  {
    "title": "Без дә Хакның бәндәсе яки социаль челтәрләрдән аерым код эзләү",
    "cover": "https://avatars.mds.yandex.net/get-zen_doc/1931664/pub_5d622b8cba281e00ad6e742a_5d622bbe1ee34f00add984db/scale_1200",
    "body": "Без табигый байлыклары ягыннан дөньядагы иң бай илдә яшибез, моны һәркем белә. Шуңа карамастан, дөнья стандартлары белән чагыштырганда, бик фәкыйрь яшибез, монысы да сер түгел. Бу хакта хәтта Мәскәүдә социаль өлкә өчен җавап бирүче төп министрлар да әйтеп тора: «Эш урыны була торып та хәерчелек чигендә яшәүчеләр безнең илдә генә», — диләр. Бездә гадәттә патриотизм шкаласы бик югары температура күрсәтә, шуңа карамастан югары катлауга кергән элита үзенең балаларын чит илдә укытуны һәм яшәтүне өстен күрә. Гайкаларны тагын да ныграк кысарга кирәк булганда, хәзерге идеологлар моңа ихтыяҗны бер нәрсә белән ассызыклыйлар: «Безгә чит илләрдәгечә яшәргә ярамый, Россиянең аерым юлы, без аерым генетик кодка ия», — диләр. Менә шул аерым генетик кодның нәрсәдән гыйбарәт икәнен аңлау өчен, социаль челтәрләрдән бары тик россиялеләргә генә хас булган үзенчәлекләрне эзләдем. СССРны үзгәртеп корырга ниятләгән генсек Андропов КПСС Үзәк Комитетының 1983 елгы июнь пленумында: «Ихлас әйтсәк, без әлегә кадәр үзебез яшәгән җәмгыятьне тиешле дәрәҗәдә белмибез» — дигән иде. Бүгенге көндә җәмгыятьне өйрәнүнең иң яхшы урыны — социаль челтәрләр, чөнки боларның байтагында, бигрәк тә «коммент»лар язганда кешеләр, ихлас язалар. Интернет — цензура бик зәгыйфь булган өлкә, шуңа күрә анда кешеләрнең дә, җәмгыятьнең дә чын йөзе ачылып бетә яза.\nСезнең сыер бозаулатып караганыгыз бармы? Авыл кешесе өчен риторик сорау бу, чөнки сыер асраган һәркем елның кимендә ярты аен төнен йокламыйча үткәрә: бозау көтә. Бу бик мәшәкатьле һәм нечкә эш. Сыер бозаулый алмый интегә башласа, шунда ук акушер-гинекологка әверелергә туры килә — бозауны карыннан аралап тартып аласың. Моның коралы бездә бер генә — бау. Аякны аралап чыгарасың да, бауга бәйләп, кимендә ике ир кеше тартасың-өстерисең. Кайвакыт шулкадәр көч куярга туры килә: сыер басып тора алмый — егыла. Дөрес итеп тартмасаң, я сыерны, я бозауны яисә икесен дә үтерәсең. Шуңа күрә шәхси хуҗалыкта бу эшкә бик җаваплы карыйлар, мөмкин булганда, ветеринар чакыртыла, юк икән, күрше-тирәдән тәҗрибәсе зур булган кулайрак бер кеше табарга тырышасың. Бу эш милләткә-ватанга карап тормый, һәр илдә башкарыла. Тик менә шуның башкарылу рәвешенә карап генетик кодны да, аерым юлны да бераз шәйли башлыйсың инде. Интернеттагы социаль челтәрләрнең берсендә немец гаиләсе — ирле-хатынлы ике кешенең сыердан бозау тартып алуларын күрсәткән видеролик элгәннәр. Акушерлар икесе дә яшь әле. Бозаулыйсы сыер янында безнең кебек ыгы-зыгы килеп чапмадылар. Махсус җайланма алып килделәр. Тырмага охшаган. Тырманы сыерның артына терәделәр дә, бозау аягын бау белән тиешле урынга беркетеп җай гына рычагка басып тартып чыгардылар. Бозауның туганын сыер сизми дә калды шикелле. Бик гади бу җайламаны бездә дә ясарга мөмкин булыр иде, әмма ни сәбәпледер ясамыйбыз. Тик «код»ның төп аермасы монда түгел әле. «Гинекологик операция»не социаль челтәрдән караган россиялеләр беравыздан шау куптаралар: «Бездә, — диләр, — бу эш өчен тирес транспортерын файдаланалар. Бозау аягын тирес транспортерына бәйләп тарту өчен вәхши булырга, җан иясен бер дә кызгана белмәскә кирәк. Бу сыерга да газап, бозауга да һәм «операция» гадәттә я сыерның, я бозауның үлеме белән төгәлләнә. Мондый вәхши экзекуцияне мин бары тик «Вамин» фермаларында гына кулланалар дип йөри идем, баксаң бөтен Россия өчен хас күренеш икән. Үзеңнеке булмаган малга төкереп карау, исраф итүдән курыкмау, кызгана һәм сызлана белмәү — россияленең «генетик коды»ның төп билгеләреннән. Бу безнең рухи яктан да, материаль яктан да фәкыйрь яшәвебезне тәэмин итә. Моңа уйларга иренүне генә китереп кушасың да, хәзерге без яшәгән җәмгыятьнең булдыксызлыгы, таркаулыгы, ялкаулыгы пәйда була да куя. Болай халкы уйлый белгән илләрдә гадәттә тиресне транспортер белән түгел, башка ысуллар белән җыештыралар: уңайлы да, чиста да, ис тә юк.\nГерманиягә китеп яши башлаган «оппозицонер»ларның берсе «Фейсбук»та яза. Мәскәү янында яшәгәндә, подрядчыга өй төзергә заказ бирдем. Ул көрәкле дистәләгән  таҗикны куып китерде. «Монда казыгыз, — дисәң казыйлар. — Кирәк түгел икән, башка урыннан казыгыз дисәң, тегесен күмәләр дә, янә казыйлар. Германиядә өй төзергә керешкәч, бөтенләй башкача килеп чыкты. Мин әйтәм: «Менә монда траншея кирәк», — дим. Подрядчы озаклап һәм төпченеп сораша: «Чынлап та кирәкме?» — ди. Башта сызымны кәгазьдә сызды, аннан эскизын ясады. Аннан шуларны ук компьютерда эшләде. Бәхәсләшә-бәхәсләшә, чокырның урынын өч тапкыр алыштырдык. Компьютердан чыккан кәгазьне имзаларга мәҗбүр итте. Шуннан соң гына кер юу машиасы кадәр генә (андыйны минем гомеремдә дә күргәнем юк) экскаватор китерде һәм бер эшче ярты сәгатьтә траншеяны казыды да бетерде. Гомумән, ул кадәр сандагы төрле экскаватор, күтәрү краннары, төяү техникасы була аладыр дип минем башыма да килгәне юк иде. Нәтиҗәдә барысы да Россиядәгегә караганда арзанрак та, тизрәк тә булып чыкты.\nҖитмеш елдан артыкка сузылган социалистик эксперимент безнең халыктагы инициативаны, стратегик планлаштыра белү сәләтен, иҗади фикерләүгә ихтыяҗны бетерде. Җитмәсә актив гражданнарны Сталин тегермәнендә тартып юкка чыгарып тордылар, генетик хәзинә юкка чыгарылды. Бу фәнни-техник прогесстан колак кагуга китерде, кеше капиталының сыйфаты начарайды. Яхшы яшәү өчен урлашырга кирәк дигән психоз белән чирли башладык. Урлашкан саен тормыш начарайды. Халык тормышның караңгы якларын аракы белән юып яктыртырга мәтәште. Бу караңгылыкны киметмәде, өстәде генә. Генетикасы гарипләнгән халык, берни дә барып чыкмагач, Сталинны сагына башлады, нафталинланган юлбашчы портретларын күтәреп урам йөрешенә чыгучылар күбәйде. Дөрес, хәзер акрын гына бу «код»тан айнырга тырышучылар күренә башлады. Уйлап эшли торган, йорттагы эшне механикалаштырган һәм автоматлаштырган шәхси хуҗалыклар пәйда була башлады, тәртипле һәм таза тормыш белән яшәргә керештеләр. Әмма үсешкә әле һаман да «аерым юл» тарафдарлары аяк чалырга тырыша. Тимер пәрдәне төшерү, читтән идеяләр керүне туктату өчен бар көчләрен куялар һәм без Төньяк Кореяның игезәгенә әверелеп барабыз. Боларны күзәтеп торгач, моннан йөз ел элек Тукай куйган сорауны куясы килә башлый: «Аһ! Дисең, без ник болай соң? Без дә Хакның бәндәсе».",
    "description": "Без табигый байлыклары ягыннан дөньядагы иң бай илдә яшибез, моны һәркем белә. Шуңа карамастан, дөнья стандартлары белән чагыштырганда, бик фәкыйрь яшибез, монысы да сер түгел.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bez-d-hakny-bndse-iaki-social-cheltrlrdn-aerym-kod-ezl-5d622b8cba281e00ad6e742a",
    "published_at": "2019-08-25",
    "views_count": 78,
    "views_till_end_count": 42,
    "sum_view_time_sec": 4103,
    "comments_count": 0,
    "slug": "bez-d-hakny-bndse-iaki-social-cheltrlrdn-aerym-kod-ezl"
  },
  {
    "title": "Отличниклар — лузермы?",
    "cover": "https://avatars.mds.yandex.net/get-zen_doc/222865/pub_5d6275ddd11ba200ad7a376d_5d62761780879d00ad9ca1dd/scale_1200",
    "body": "Үткән җәйдә миңа элекке укучыларым белән еш аралашырга туры килде, чөнки төзелеш алып барам. Мин инде шундый яшькә җиткәнмен: кайсы гына белгечкә мөрәҗәгать итмә, кайчандыр үзең укыткан укучыга тап буласың. Болар инде алтын куллы осталар, ипле һәм төпле ирләр һәм егетләр. Мәктәптә дә яхшы укыдылар: алтын медальгә тәмалаучылар бар, күпчелек «4»кә, «5»кә укыды. Дивар өюче егетләр алдында үземнең абруйны күтәрмәкче булып: «Мин сезне өстәл астыннан йөргән вакытыгыздан ук беләм, балалар бакчасында мин корып  биргән таганда атындыгыз, аннан мәктәптә укыттым», — дим. Төзүче егетләр сүз берләшкән кебек беравыздан: «Икеле куйдың», — дип җавап бирделәр. «Бер укытучы да куймады «икеле»не, бары тик син генә бер «икеле» куйдың», — дип өстәде мәктәпне алтын медальгә тәмалаган укучым. Чынлап та, андый гадәтем бар иде: «бишле»гә генә укыган укучыга, дәрескә әзерләнеп килмәгән чагын туры китереп (андый чаклар исә һәркемдә дә булгалый), берникадәр стресс биреп аласың. Бала кызара, үзен гаепле эш өстендә тотылган кебек итә... һәм гомергә онытылмаслык сабак ала: аңа да ташламалар ясамаячаклар икән. Мәктәп администрациясе исә укытучының яхшы укучыга «икеле» куюын хупламый, чөнки күрсәткечләр бозыла. Бу мәктәптә «отличник»ларның «обойма»сын барлыкка китерә: өлкән классларда үсмер егет яки кыз артык тырышмыйча да яхшы билгеләр генә алып барып булачагын аңлый башлый. Теплица шартлары исә кешедәге эшлеклелек, инициативалылык, максатка омтылучанлык сыйфатларын үтерә, укучы үзен гадәттән тыш дип аңлый башлый, ташламаларга лаек итеп тоя. Мөстәкыйль тормышка аяк басуга күрә: таләпләр бөтенләй башка, ташлама ясарга теләүчеләр юк диярлек. Тормыш, гомумән, таләпләрне кырыс куя. Бигрәк тә хәзерге иртәгесе көнгә гарантияләр булмаган тормышта кичәге уңышларың өчен генә берәү дә кулыңнан җитәкләп йөртергә җыенмый. Менә шунда яшәү дигән марафонның уңышсызлыклар этабы башлана, гел җиңеллеккә генә күнеккән егет һәм кызлар кыенлыклар алдында каушап калалар. Стартта ук капитуляция ясаучылар табыла. БДИ дан куркып үзенә кул салган яшьләр турында сөйлиләр аннан соң: «Бик яхшы укыды, тырыш та иде, нәрсә булды икән...», — диләр. Кеше психикасын чама белән генә бирелгән кыенлыклар чыныктыра гына, чөнки егылмаган килеш торып басарга өйрәнеп булмый. Чалкан килеп төшкәч, торып басарга өйрәнгәннән соң, бүтән егылмаска тырышасаң, шуңа өйрәнәсең. Ә инде гел кулыңнан тартып торгызалар икән, үзең күтәрелергә өйрәнми каласың. Инглизләрнең «лузер» (Loser) дигән сүзләре бар, безнең телгә күчерсәк, «оттыручы», «уңышсыз кеше» дигән мәгънә килеп чыга. Хәзерге тел инглиз алынмаларына бик һәвәс булганлыктан, лузер термины рус телендә иркен кулланыла.  Мәктәп һәм вуз «обоймасы»ннан коелган отличниклар арасында лузерлар очраштыргалый: тормышка ияләнмәгән, кыенлыклар алдында каушап калучы һәм зарлаунучы типлар алардан да барлыкка килә. Һәрбер лузер тормыш үзен хаксызга рәнҗетә дип саный, чөнки кайчан гына әле аны башыннан сыйпап иркәлиләр иде, «ә» дигәненә «йә» дип торалар иде, һава торышы көтмәгәндә үзгәрде: чалт аяз тормыш күген болытлар каплый башлады, кайвакыт давыллап-яшенләп тә ала. Менә шунда киртәләр аша үтәргә өйрәнмәгән инфантиль егетләр һәм кызларда депрессияләр этабы башлана да инде. Аларны уңышсsзлык артыннан уңышсызлык эзәрлекләргә тотына. Һәрвакыт оттыручы һәм оттырган саен мул итеп тормыштан зарланучы лузерлар шулай туа. Еш кына аларның сафларын ташламалар ясый-ясый этеп-төртеп отличник һәм медалист итеп мәктәптән чыгарылган яшьләр тулыландыра. Шуңа күрә безнең җәмгыятьтә мәктәпне бик яхшы билгеләргә генә тәмамлаучылар, вуз ишеген кызыл диплом белән ябучылар тормышта бернигә дә ярамаган уңышсыз кешеләр дигән ялгыш стереотип формалаша. Мондый карашның яшәвендә уңышлылык-уңышсызлык критерийларының  төгәл булмавы да гаепле. Хәзерге җәмгыять уңыш категориясенә байлыкны, күп акчалы эштә карьера ясап, баскычтан туктаусыз өскә таба үрмәләүне, түрәләр-җитәкчеләр когортасына эләгүне кертә. «Мәктәптә көчкә-өчкә генә укыган иде, әнә ничә кибете бар, иң кыйммәтле чит ил машиасында җилдерә», — дип шаккатырга, аның отличник булып, олимпиадаларда җиңеп мәктәп тәмамлаган сыйныфташына төртеп күрсәтеп бот чабарга ярата. Уңышлылыкның бик томанлы критерие бу. Миллионарны исәпләми тоткан эшмәкәрнең гаилә бәхете таба алмавы уңыш төркеменә керәме, уңышсызлык рәтенәме — болар турында гадәттә уйланып торылмый. Соңгы совет чорында ук зур байлыклар туплап, бар кешене шаккаттырып абруйга ирешкән бер ир бар иде. Алма кебек хатынга өйләнде, сау-сәламәт балалары туды, туганнар бер-берсенә иң куешып барысы да сокланырлык карьера булдырдылар, йогынтылы нәселгә әйләнделәр. Булдыклы иделәр барысы да. Мәктәптә бик яхшы ук укымасалар да, язмыш боларга кояшлы күген ачты. Һәм көннәрдән бер көнне уңыш дулкыннарында тирбәлүче бизнесмен, кунакка барырга дип җыенган җиреннән хатынын, балаларын иномаркасына чыгарып утыртты да кире өйгә кереп китеп юкка чыкты. Бик озак көткәч, кереп карасалар, асылынган ирнең гәүдәсе инде суына башлаган. Сорау туа: серле рәвештә дөньядан баш тарткан бу «яңа татар» уңышлы кешеме әллә лузермы? Зур байлыкларга ирешкән мултимиллионерның утыз биш яшендә көндәшләре тарафыннан атылып үтерелүе уңыш категериясенә керәме, лузерлык төшенчәсенә тартамы? Җәмгыять мондый сораулар белән баш ватарга яратмый. Күрәбез, уңыш артыннан уңышның җиңел килүе — кеше психикасы өчен бик авыр сынау ул. Беренче абынуда ук кире тормаслык итеп егылырга ярата мондыйлар.\nҖәмгыятьтә хөкем сөргән стереотипларга ияреп, отличниклар һәм кызыл диплом ияләрен лузерлык индикаторында тикшереп карыйк әле. Байлык һәм карьера критерийлары буенча үлчәсәк, отличниклар гел оттыручылар сафын гына тулыландырамы, «өчле»гә укучыларга тормыш гел ишекләрен киң итеп ачып торамы? Әйдәгез, берничә олигархның белем диврларын яулаудагы уңышларын биографияләренән чүпләп карыйк. Һәркемгә билгеле рус миллиардеры Михаил Прохоров мәктәпне алтын медаль, вузны кызыл диплом белән тәмамлаган, 1988 елда КПСС сафларына кергән. Олигарх Владимир Потанин, мәктәптә укыганда, классташларыннан белеме белән күпкә аерылып торган, алтын медаль тотып чыккан, «ботаник» булуы аңа карьера ясарга комачауламаган. Нефть короле Ваһит Алекперов, вузда укыганда, иң яхшы студентларның берсе булган. «Роснефть» президенты дәрәҗәсенә ирешкән Сергей Богданчиков  техникумны да, югары уку йортын да кызыл диплом белән тәмалаган. Дөньяның иң бай компанияләренең берсе булган «Газпром»ны җитәкләгән Алексей Миллер институтта «бишкә» генә укыган. «Транснефть» президенты Семен Вайншток шулай ук күп җирләрдә яхшы укыган, аспирантура тәмамлаган. Компьютер артына утырган һәркемгә бик яхшы таныш Евгений Касперский СССР КГБсының югары мәктәбен тәмамлаган. Бу мәктәпкә начар аттестат белән кереп була дисәгез, бик нык ялгышасыз. Украин олигархы Игорь Коломойский мәктәптә бик җиңел һәм «бишле»гә генә укыган.  Исемлекне дәвам итәргә мөмкин. Күрәбез, мәктәптә «ботаник» булу олигархлыкка ирешергә дә, карьера ясарга да комачауламый. Тик менә бу зур байлык ияләре тормышта бәхетлеме, юкмы икән — сорауның бу өлеше ачык кала.",
    "description": "Үткән җәйдә миңа элекке укучыларым белән еш аралашырга туры килде, чөнки төзелеш алып барам. Мин инде шундый яшькә җиткәнмен: кайсы гына белгечкә мөрәҗәгать итмә, кайчандыр үзең укыткан укучыга тап буласың.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/otlichniklar--luzermy-5d6275ddd11ba200ad7a376d",
    "published_at": "2019-08-25",
    "views_count": 48,
    "views_till_end_count": 27,
    "sum_view_time_sec": 1059,
    "comments_count": 0,
    "slug": "otlichniklar--luzermy"
  },
  {
    "title": "Чалбар — хатын-кыз киемеме?",
    "cover": "https://avatars.mds.yandex.net/get-zen_doc/1567788/pub_5d62a5f0027a1500ad1d84cf_5d62a6202f1e4409e4e3f8be/scale_1200",
    "body": "Мәктәп дресс-коды Россиядә яңадан җәнҗал чыганагына әверелде. Бу юлы тарихка кереп калу «бәхете» Самара шәһәренең 22 номерлы мәктәбенә эләкте. Мәктәп директоры Евгений Лукоянов — ир кеше — кыз балаларның мәктәпкә чалбар киеп килүләренә катгый тыю керткән. Беренче карашка бу тыюда җәнҗал чыгарылык берни дә юк кебек. Чалбар — ирләр киеме, ирдәүкәлек исә кыз балага бер дә килешми, гүзәл затка хас нәфислек, нәзакәтлелек сыйфатларын юкка чыгара. Аннан соң мәктәпкә яулыктан килгән кыз балаларга нәфрәт фонында илнең иң югары җитәкчелеге шулай килешкән иде: мәктәпләргә мәктәп формасын сайлау һәм кертү хокукы бирергә. Эш үткән ел Югары Судка кадәр барып җитте, президент Путин да махсус указга кул куеп укучы балаларның киемнәрен билгеле бер кысаларга куып кертте. Самара мәктәбе директоры нигездә шул указ кысаларында эш йөрткән, бары тик кайбер формаль процедураларны гына исәпкә алып бетермәгән. Рус мондый очракта: «дело не стоит и выеденного яйца» дип әйтергә ярата, ягъни игътибарга алырлык берни дә юк. Әмма эш зурга китте: аны Россиянең үзәк басмалары «Российская газета» һәм «Учительская газета»лар яктыртты, прокуратура директорның гамәленә протест белдерде. Россия мәктәпләрендә әхлакый проблемалар җитеп ашкан: чыгарылыш кичәсендә укучыларның исерек кыланмышлары сөйли гомумбелем бирү йортларының җәмгыятькә кемнәрне әзерләгәнен. Әмма болар безнең прокуратураны да, суд органнарын да, югары җитәкчелекне дә артык борчымый. Кыз баланың чалбар киюдән мәхрүм калуы куркыта, яулык ябынып йөрүе аннан да ныграк өркетә.\nКыз баланың киеменә, бу очракта чалбарга, башка яссылыктан торып карыйк әйдә. Чалбар киеп йөрү кыз балага ниләр бирә дә, традицион хатын-кыз киеме — итәккә күчүдән кызлар нәрсәләр югалта? Табип-гинекологлар чалбар киеп йөрү хатын-кызның җенес әгъзаларында инфекцион чирләр, кан әйләнеше бозылу, шулар нәтиҗәсендә яман шеш, сулы шеш, фибромиома кебек авыруларның тулы бер бәйләмен тәэмин итә, бөер чирләре китереп чыгара, хатын-кызны хатын-кыз итүче гормон — эстрогенның дефицитына китерә дип чаң сугалар. «Яшьләрнең наданлык сәбәпле үз табигатьләренә каршы баруларын күреп тору әрнетә», — дип яза табип-гинекологларның берсе бу уңайдан.\nЧалбар кию сәбәпле, гүзәл зат булудан туктаган хатын-кызларга ирләрнең дә карашы тискәре. Ирләр гадәттә күзләре белән ярата, иркен киенүче хатын-кыз үзенең серлелеген югалта, көчле җенес аңа бозык максатлар белән генә тартыла. Нәтиҗәдә безнең җәмгыять кияүгә чыга алмаган кызлардан һәм никахсыз туган балалардан тора. Бүген дөньяга килгән балаларның 70 проценты —  гражданлык никахы дигән сәер бәйләнеш җимешләре. Ольга Валяева дигән яшь рус хатыны бар, ул әле 34 яшьтә генә. Хатын-кызларны үз табигатьләренә әйләнеп кайтырга чакырып инде берничә популяр китап язып өлгерде. Чалбарны салып ташлап итәккә күчкәч, бер ел эчендә үзендә булган үзгәрешләр турында язган мәкаләсе дә киң таралды. Бер ел эчендә үзендә булган утыз уңай үзгәрешне саный ул.  Өч елдан соң тагын үзен бәхетле итүче 19 сәбәпне исәпләп чыгара. Болар арасында беренче урыннарда хатын-кыз сәламәтлегенең яхшыруы, йөклелек вакытының җиңел үтүе һәм бала табуның җиңеллеге кебек фактлар бар. Иң кызыгы: хатын-кыз күлмәге киеп йөри башлагач, Ольга үзенә иренең мөнәсәбәте нык үзгәрүен искә ала, кайчандыр аерылышу чигенә килеп җиткән парның гаилә бәхете табуын да киемендәге үзгәрешләрдән күрә. Аннан да кызгырагы шул: позитив үзгәрешләр Ольганың үзендә генә түгел, ирендә дә башлана. Монысына аерым игътибар итәргә кирәктер, мөгаен. «Иремнең кереме 30 тапкыр артты, — ди бәхетле хатын. — Бары тик өч ел эчендә. Менә нәрсә ул гаиләне тәэмин итүне иреңә ышанып тапшыру. Аның белән көрәшү түгел, конкурентлык түгел, кояш астындагы үз урыныңны дәгъвалау түгел. Ә тулысынча аңа тапшырылу. Күлмәк беренче адым булды. Күлмәкле килеш мин бик күп нәрсәне эшли алмыйм инде. Йөгерә алмыйм, ашыга алмыйм, авыр йөк күтәрә алмыйм. Һәм матур күлмәк кигәч, бәхәсләшәсе дә килми инде хәзер». «Өйдә һәрвакыт чәчәкләр, иремнән моңарчы ишетмәгән комплиментлар ишетәм, иремдә рухи яктан үсеш башланды», — дигән үзгәрешләр дә саналына. Күлмәкле хатынга чит ирләрнең дә карашы үзгәрә икән. Элеккечә хайвани дәрт белән түгел, хөрмәт белән карыйлар, ди. Моңарчы хатын-кызлар белән дуслаша алмаган Ольга җенстәшләре арасында дуслары артуын да билгеләп үтә.\nМенә нинди зур һәм серле көчкә ия икән чын хатын-кыз киеме. Социаль челтәрләрдә бервакыт шундый язуга тап булырга туры килде. Безнең абруйлы гына бер яшь татар ханымы үзенең мәктәп яшенә җитмәгән кечкенә кызчыгы белән әңгәмәсен искә ала. Бала мөселманча киенгән кызларга тартыла икән: «Минем  дә шулар кебек киенәсем килә», — ди, әнисен дә шундый киемгә өнди. Икенче бер яшь әни дә өсти: «Минем кызым да нәкъ шулай, оялып бетәм», — дип яза. Оялырга кирәкми, билгеле, колак салырга кирәк. Ялган һәм бозык пропаганда белән бозылып бетмәгән хатын-кыз табигате сөйли бала теле белән. Инстиктив рәвештә үз бәхетен тоя, шуңа тартыла.\nГинекологлар статистикасы исә шомлы саннар атый: бер елга яшь кыз балаларга хастаханәләрнең гинекология бүлегендә 35 мең (!) операция ясала, ди, һәм бу хирургик тыкшынуларның башында торучы төп сәбәпләрнең берсе — чалбар киеп йөрү икәнлеген искәртә.",
    "description": "Мәктәп дресс-коды Россиядә яңадан җәнҗал чыганагына әверелде. Бу юлы тарихка кереп калу «бәхете» Самара шәһәренең 22 номерлы мәктәбенә эләкте.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/chalbar--hatynkyz-kiememe-5d62a5f0027a1500ad1d84cf",
    "published_at": "2019-08-25",
    "views_count": 122,
    "views_till_end_count": 79,
    "sum_view_time_sec": 5715,
    "comments_count": 0,
    "slug": "chalbar--hatynkyz-kiememe"
  },
  {
    "title": "Ватан ятка әйләнгәндә",
    "cover": "https://avatars.mds.yandex.net/get-zen_doc/1899873/pub_5d63bd7fc49f2900ad3a1790_5d63bdb09f272100ac7d528e/scale_1200",
    "body": "Моннан күп еллар элек мин «Ватан ятка әйләнсә...» дигән язма бастырган идем. Анда сүз Татарстан хөкүмәте юлламасы белән чит илгә укырга киткән яшьләрнең кире илгә әйләнеп кайтмаулары турында барган иде. Хәтерлик: 1990 еллар башында бездән беренче тапкыр яшьләрнең массакүләм чит илгә укырга китүләре Төркиягә булды. Татарстан хөкүмәте булышлыгы һәм инициативасы белән 100 бала Кара диңгез буе дәүләтенә юллама алды. Моңа татарның аналитик акылга һәм алдан күрү сәләтенә ия булган язучысы Нурихан Фәттах шул вакытта ук каршы чыкты: ул балалар кире безгә әйләнеп кайтмаячак дип чаң сукты. Нурихан аганың фаразы рас килде: яшьләр ирекне сайладылар, туган җиргә кайтып акыл көчен эшкә җигәргә теләүчеләр алар арасында булмады шикелле. Ул гына түгел бездәге башбаштаклыктан читкә китеп котылырга теләүчеләр саны туксанынчы елларда дулкынсыман үсте. Ил бик күп акыллы башларын югалтты, сирәк квалификациягә ия булган белгечләр ят илләрдә ватандашлык хокукы алдылар һәм шунда хезмәт итә башладылар. Чит илгә китүнең яңа бизнес-формуласы актив рәвештә тормышка ашырылды: мондагы хөкүмәттән грант алып читтә укыйсың да мыштым гына шунда төпләнәсең. Бу традициягә әйләнә язды, «Акыллы эмигрантлар грант оталар» дигән канатлы гыйбарә дә тудырып өлгерде. Читтә тормыш дәрәҗәсе дә икенче, хезмәткә түләү дә бөтенләй башкача, бизнес белән шөгыльләним дисәң дә мөмкинлекләр зуррак: чиновниклар диктаты Россиядәге кебек үк түгел. Шуңа күрә икенче Ватан сайлаучыларны гаепләп тә булмый иде: кеше шәхесе ирекле булырга яратылган, кайда тели, шунда яши. «Чит илдә солтан булганчы, үз илеңдә олтан бул» дигән әйтем инде искерде, яшь акыллар олтан булырга теләмәделәр. Хәзер инде аның вазгыяте дә үзгәрде: еракта яшәсәң дә, җирсү хисен басу өчен Ватанга кайтып килергә санаулы сәгатьләр җитә. Бу хәлнең ил өчен тискәре ягы шунда: кеше капиталы дип аталган бик кыйммәтле ресурслар югала иде. Хәзер инде хөкүмәт тә айныды: чит илгә грант биреп укырга җибәргән улларын һәм кызларын түгелгән акчаны кайтарып алу өчен судка бирә башлады. Килешүләрне үк шулай төзергә өйрәнделәр: кайтмыйсың икән, котылгысыз рәвештә түлисең. Миллионнарны кире кайтарып алырга өйрәнгән хөкүмәт шулай да барыбер оттыра иде, чөнки киткән егетләр һәм кызларның ил өлешенә кертергә мөмкин булган өлешләре миллиардлар белән исәпләнә һәм башка илләр икътисадына эшли иде. Кешеләр, билгеле, туган якта эшләргә дә каршы булмаслар иде. Тик бездә алар акылын һәм талантын эшкә җигәрлек мәйданнар ясалмады. Технологияләр һәм технологик җиһазларны чит илдән кара алтын акчасына сатып алырга гадәтләнгән бюрократия үзебездә нәрсәдер тудырылык шартлар булдырырга өйрәнә алмады. Борный башлаган технологик бизнесны салымнар һәм тикшерүләр белән будылар, ирекле икътисади зона дип аталган «бизнес-теплицалар» эшләп китә алмады: аларның да бугазыннан чиновниклар мәнфәгате һәм томаналыгы дигән ике чылбыр буып алган иде. Илгә кайтып эш урыны эзләргә маташкан акыллы башлар күрделәр: талантка тиң эш урыны юк, булганына хезмәткә лаеклы түләү каралмаган. Көнкүреш проблемаларының чытырманлыгы эчендә түрәләр үзләре да адашалар. Моңа өстәп, илдә ризасызлык дулкыны үсүгә җавап итеп, элиталар гражданлык ирекләрен буырга керештеләр. Мәгълүмат кыры кысылды, интернетны авызлыклау өчен ашыгыч чаралар күрә башладылар, авызлыктан анонимайзерлар аша котылырга өйрәнгәннәрнең дә бугазына бастылар, анонимайзерлар да тыелу зонасына килеп керде. Яңа мәгълүмати технологияләргә корылган бизнес ыңгырашырга мәҗбүр була башлады. Үзебездә куәтле яңа программ продуктларга ихтыяҗ аз. Бердән, кризис тынны кысу сәбәпле бизнесның түләү сәләте кими, икенчедән, базар тараю җитештерүчәнлек өчен тәгәрмәчкә тыгылган күсәк шикелле ул. Технологияләр дигәннән бездә нигездә чимал чыгару технологияләренә генә ихтыяҗ зур, шуңа күрә санкция авторлары нәкъ менә шул авырткан җиргә сугалар да инде: энергетик секторга инвестицияләр һәм технологияләр кертүне чиклиләр.  Инновацион белгечлек алган яшьләргә ни эшләргә кала? Алар ерактан торып эшләргә, өйдә торган килеш чит ил компанияләренә ялланырга тырышып карыйлар. Интернетны бугазлаган саен, бу мөмкинлек тә чикләнә. Яшьләрнең монда торып чит илдә эшләүләре исә салым түләмәгәндә дә ил икътисадына файда китерә, чөнки хезмәт хакы күләмендә генә булса да капитал кайта. Акчаларның чит илгә миллиардлап качуы фонында бу ярыйсы гына файда бирә. Әмма тимер пәрдә ныграк төшкән саен, яшьләргә бер генә юл кала: күлмәк-ыштанны юл сумкасына тутырырга һәм бәхет эзләп читкә китәргә. Һәм без мөһаҗирлекнең куәтле яңа дулкыны алдында торабыз. Американың хосусый разведка компаниясе Stratfor ясаган аналитик доклад «Россия озакламый баш миләреннән бөтенләй колак кагачак» дип белдерә. Илдән миллиадерлар һәм миллионнерлар кача, яңа технологик белгечлеккә ия яшьләр аркага рюкзак асалар, журналистлар һәм сәнгать әһелләре тәртәне көнбатышка һәм көнчыгышка таба турылый, табиплар һәм мәгариф хезмәткәрләренең иң булдыклылары башка хуҗага тир түгәргә әзерләнә. Яңа мөһаҗирләр дулкыны читтә яшәргә омтылышның төп сәбәбе итеп хезмәт хакларын һәм югары тормыш дәрәҗәсен дә түгел, илдә гадел суд системасы булмавын, чиновниклар башбаштаклыгын һәм коррупция камчысын атыйлар һәм «безгә монда юк ирек» дип белдерәләр. Читкә китүчеләр агымының көчюен Росттат та таный: 2012 елда 36 мең юлга кузгалса, хәзер еллык агым 350 меңгә җитүен күрсәтә. Үзебездәге бәйсез экспертлар ук бу санның 3-4 тапкыр киметелүен әйтәләр. Россиянең чит ил станокларына һәм технологик җиһазларына мохтаҗлыгы бүгенге көндә 90 проценттан ашып китә. Димәк, океан артыннан чын-чынлап кислородны ябып куйсалар, бөтен сәнәгать ел-ел ярым өчендә җимерелееп төшәчәк. Бугазга исә торган саен ныграк басалар һәм басачаклар. Соңгы көннәрдә генә Сухой Суперджет авиалайнерын җитештерүче корпорация үз очкычларын Иранга сатарга рөхсәт сорап … Америка минфинына мөрәҗәгать итте. Россиянең суверенитеты ни дәрәҗәдә булуын күрсәтүче бу факт, Вашингтоннан торып безнең икътисадны җиңел генә котрольдә тота алуларын да сурәтли. Менә шундый шартларда җәмгыятьнең актив катламы мөһәҗирлеккә китеп бетсә, безне урта гасырларга кайтарып ташлауның бер кыенлыгы да калмый бит инде.",
    "description": "Моннан күп еллар элек мин «Ватан ятка әйләнсә...» дигән язма бастырган идем. Анда сүз Татарстан хөкүмәте юлламасы белән чит илгә укырга киткән яшьләрнең кире илгә әйләнеп кайтмаулары турында барган иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/vatan-iatka-ilngnd-5d63bd7fc49f2900ad3a1790",
    "published_at": "2019-08-26",
    "views_count": 331,
    "views_till_end_count": 247,
    "sum_view_time_sec": 33845,
    "comments_count": 3,
    "slug": "vatan-iatka-ilngnd"
  },
  {
    "title": "Каткан бәгырьләр кайчан йомшарыр?",
    "cover": "https://avatars.mds.yandex.net/get-zen_doc/108057/pub_5d63c0664735a600adf0ec20_5d63c08f3f548700ae273cab/scale_1200",
    "body": "Моннан 4 ел элек Россия Президенты Николай Табунов исемле суворовчы үсмерне «Һәлак булучыларны коткарган өчен» медале белән бүләкләү турында Указга имза салган. Коляга ул чакта 12 яшь булган һәм аның батырлыгы гаилә фаҗигасе белән бәйле. Вакытында Табуновның батырлыгын пропагандаламадылар, аннан герой-пионерлардан ясаган кебек үрнәк ясамадылар. «Учительская газета» егетнең каһарманлгы турында әле быел, соңгы атналарның берсендә, миниатюр гына хәбәр бастырды. Ул хәбәрнең дә максаты батырлык турында сөйләү түгел: «Нишлибез без, кешеләр!» дигән чаң кагулы сорауга җавап эзләүдән гыйбарәт. Коля исә батырлыкны котылгысыз рәвештә эшләгән. Ул мәктәп укытучысы булган әнисе һәм бертуган энесе белән салкын бер февраль көнендә бабаларына кунакка барырга чыккан. Маршрут автобусына утырырга дип, 9 километр юлны җәяүләп үткәннәр, әмма күпме көтсәләр дә, автобус килмәгән. Ул арада көн кичкә авышкан, әни кеше балаларга автобус тукталышы булган авылда кунып калырга тәкъдим ясаган һәм алар мосафирларга шәфкать күрсәтүче йорт эзләп киткәннәр. Әмма зур авылда беркем дә кече яшьтәге балалар иярткән хатынга ишек ачмаган, кунарга кертмәгән. Гаҗизләнгән гаиләгә яңадан үз авылларына тәпиләүдән башка чара калмаган. Бәхетсезлеккә каршы, буран чыккан, әни белән балалар юлдан язганнар, төнне карлы буран кочагында кырда үткәрергә мәҗбүр булганнар. Коля шул чакта үзен ирләрчә тоткан да инде: әнисе белән энесен сакларга тырышкан, йокларга ирек бирмәгән, хәлдән килгәнчә җылыткан. Бары тик иртәнге якта гына мобиль элемтә аша туганнары белән сөйләшү бәхетенә ирешкән. Ярдәм килгәндә, әни кеше өчен соң булган инде, ул туңып үлгән. Энесе белән Коляны Мәскәүдәге Суворов училищесена укырга биргәннәр, хәзер инде ул җиткән егет булып килә. Социаль челтәрдә мин аның белән таныштым. Бүгенге үсмерләрнең күпчелеге үзен ничек тотса, Коля да шулай: бер кызны ярата, өйләнү турында хыяллана, туган җанлы — энесен сагына. Үз битендә интернеттан алып: «Я буду сильным всем чертям назло! Не сдамся ни за что, и не сломаюсь!» — дип башланган кыска гына шигырь язып куйган. Егетнең теплица шартларында үскән бик күп яшьтәшләре кебек төшенкелеккә бирелмәве, мәми авыз булмавы сөендерә, билгеле. Әмма ул юлыккан фаҗига уйландыра. Шәфкать дигән хиснең югалу сәбәпләрен, җәмгыятьтә тоталь рәвештә каты бәгырьлелек таралуының чыганакларын эзлисе һәм табасы килә. Менә карагыз: әле генә Пермь өлкәсендә гиназия директоры, бер үк вакытта Чайковский шәһәр җирлеге думасы рәисе дә булган абруйлы ханым яман шеш белән авыручы ике кызны, күрсәткечләрне бозалар дип (чөнки балалар күп вакытларын хастаханәдә үткәрәләр икән), үз теләкләре белән гариза язып гимназиядән китәргә мәҗбүр иткән. Вакыйга шулай шыпырт кына йомылып калыр иде, кызларның берсе батырлык үрнәге күрсәткән: бу хакта социаль челтәрдә язган һәм Пермь өлкәсенең бала хокуларын яклаучыга хәбәр иткән. Хәзер инде эшне прокуратура тикшерә, җәнҗал Россиянең Мәгариф һәм Фән министрлыгына кадәр барып иреште. Мондый хәлләр сирәк булса, аптырамас та идең, әмма вәзгыять тынычлана торган түгел. Россиянең Тикшерү комитеты чаң суга: илдә балаларга карата җинаятьләр саны кискен темплар белән үсә. Соңгы өч ел эчендә балиг булмаганарга карата теркәлгән җинаятьләр саны 65 меңнән артып киткән, 34 мең кече яшьтәге бала өлкәннәр золымыннан зыян күргән. Балалар үтерелә, көчләнә, аларны үз-үзләренә кул салырга өндиләр һәм этәрәләр. Әти-әнисе һәм якын туганнары тарафыннан көчләнгән балалар саны 4 такыр арткан. Рәсми статистика җинаятьләрнең никадәр өлешен ачыклый һәм яктыга чыгарадыр, анысы мәгълүм түгел. Әйтик, мәсәлән, Табуновлар гаиләсен кунарга кертмәгән авыл кешеләре җинаятьчеләр дип квалификацияләнмәгән бит. Берәү дә аларны җинаять җаваплылыгына тартмаган, хәтта намус хөкеме дә бу очракта чыгарылган дип әйтеп булмый. Дөресен генә әйткәндә, бу авыл кешеләренең үз-үзләрен тотышының җинаятьчел мотивы — гап-гади куркаклык, үз тиреңне кайгырту. Хәзер бит «Тормыш иминлеге нигезләре» дигән фән барлыкка килде. Ул фән кагыйдәләре буенча, үзеңне шәфкатьле тоту, кешеләргә игелек эшләү куркыныч, моннан сакланырга кирәк. Әйдәгез, балалар куркнычсызлыгын тәэмин итүнең заманча кагыйдәләре белән танышыйк. «Әти-әнләрнең фаҗигале хаталары» дип аталган белгеч киңәшләре менә нәрсәләрдән сакланырга куша: балаларның олы яшьтәге апаны кибеткә яисә автобус тукталышына озатып куюлары — куркыныч, аларны бу адымнан сакларга кирәк; олы яшьтәге абыйга сумкасын күтәреп илтешеп кую — хәтәр, бу адым фаҗигага китерергә ихтимал; таныш кешеләргә: күршеләргә, дусларның әти-әниләренә, күрше кибеттәге сатучыларга ышанырга ярамый. Ышанырга мөмкин булган өлкәннәр исемлеге бик кыска: әти-әниләр һәм укытучылар гына. Җинаятьләр статистикасы исә боларның да йөз процентка ышанычлы түгеллеген күрсәтә. Иң аянычы: югарыда саналган кагыйдәләр безгә каткан бәгырьле яшь буын тәрбияләргә булышуга карамастан, алар дөрес, аларда — тормыш хакыйкате. Менә шуңа күрә караңгы төндә шакылган авыл ишекләре мосафирларга ачылмый да инде, туңып үлсәләр үлсеннәр, безнең иминлеккә генә куркыныч янамасын. Ә бит кеше күңеленең табигый халәте шундый: урамда туңган песигә дә җылы ризык бирергә, ышык урын табарга тырышасың. Бу табигыйлек инде югала, без бер-берсеннән шикләнүче һәм бер-берсен күралмаучылардан торган җәмгыять төзеп бетердек диярлек.",
    "description": "Моннан 4 ел элек Россия Президенты Николай Табунов исемле суворовчы үсмерне «Һәлак булучыларны коткарган өчен» медале белән бүләкләү турында Указга имза салган.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/katkan-bgyrlr-kaichan-iomsharyr-5d63c0664735a600adf0ec20",
    "published_at": "2019-08-26",
    "views_count": 63,
    "views_till_end_count": 44,
    "sum_view_time_sec": 2739,
    "comments_count": 2,
    "slug": "katkan-bgyrlr-kaichan-iomsharyr"
  },
  {
    "title": "Җәмгыятьнең махау авыруы “Ялкау үлем” ничек тарала?",
    "cover": "https://avatars.mds.yandex.net/get-zen_doc/100325/pub_5d63fa045ba2b500adcfa5e2_5d63fa2af557d000ac9509a2/scale_1200",
    "body": "Махау авыруы (проказа, лепра) вакытында кеше тәне тере килеш чери. Юк, бу гангрена түгел, ә организмның тышкы тәэсирләрне тою сәләтен югалту нәтиҗәсендә котчыккыч кыяфәтләргә кереп күз алдында таркалуы. Өшиме, пешәме, травма нәтиҗәсендә тәне суелып чери башлыймы – кеше боларның берсен дә тоймый, шуңа күрә саклана алмый да. Тою сәләтен югалту исә нерв җепселләренә кереп урнашкан мәкерле бактерияләрнең паразит эшчәнлеге нәтиҗәсендә килеп чыга. Алар шунда акрын һәм тыныч кына үрчиләр, бернинди авыруга хас симптомнар да бирмиләр, бары тик нервлар үзләренең төп функцияләрен үтәми башлый. Шуңа да кайнар суга кулын тыгып берни булмагандай тору махау белән чирле кеше өчен гадәти хәл. Авыруны китереп чыгаручы бактерияләрне норвег табибы Герхард Хансен 1871 елда ук ачса да, чир һаман да серле булып кала бирә. Йогышлы булса да, аны махсус йоктыру мөмкин түгел диярлек. Икенче Бөтендөнья сугышы алдыннан Хансен авыруы Япониядә нык тарала башлагач, бу илдә рәсми рәвештә үлем җәзасына һәм гомерлеккә хөкем ителгәннәргә махау белән чирләүчеләрнең канын салып, тире күчереп экспериментлар үткәрү рөхсәт ителә. Әмма гаҗәп рәвештә чир беркемгә дә йокмый. Лепра – махау чире белән чирләүчеләр турында хәзерге җәмгыятьтәгеләр берни дә диярлек белмәсә дә, Россиядә әле дә алар өчен төзелгән махсус дүрт лепрозорий – авырулар өчен яшәү урыны бар.  Лепра бактерияләре кешене үтерми, алар гомумән аның сәламәтлегенә тою сәләтен югалтудан тыш бернинди дә зыян салмыйлар диярлек, тәннең  череп таркалуын исә травма алган әгъзалардагы башка төрле микроблар китереп чыгара. Шуңа күрә махау авыруының ялкау үлем дигән исеме дә бар.\nЛепра хәзерге җәмгыятьтә сирәк очраса да, безнең тормыштагы рухи атмосфера, цивилизациянең әхлакый яктан череп таркалып баруы махау чиренә охшаш халәтнең психик өлкәдә күзәтелүе турында нәтиҗәләр ясарга тулы мөмкинлек бирә. Ниндидер күзгә күренми торган психик вируслар хәзерге дөнья әһелләрен шулкадәр заралыйлар: адәм балалары яхшыдан яманны аера алмый башлый. Кешелеккә янаган куркынычка алар көлеп кенә карый. Балаларның үтерелүе, аналарның бугазлануы, хатын-кызларның сексуаль коллыкка сатылуы, көчләү культының гадәти күренешкә әверелә баруы, гомосексуализм кебек җирәнгеч күренешләрнең горурлык объекты дәрәҗәсенә үсүе һәм киң таралуы цивилизациянең ялкау үлемгә дучар булуы турында сөйләмимени? Әхлак чирле булмаса, куркынычны тою сәләте югалмаган булса, упкынга тәгәрәп баручы җәмгыять үз фаҗигасен алкышлап кабул итә алыр идемени? Хәзер бит хәл шундый: бизәнгән һәм хатын-кыз итәге кигән ирләрнең парады беркемне дә гаҗәпләндерми, сакаллы ирләр исә таң калдыра. “Хәзер генә ул гей-парадларда күңелле. Башлаган чакта безгә йөзебезгә таш белән бәрүләргә дә түзәргә туры килә иде”, – дип сөйли француз гей-активисты. Балаларны педофиллардан яклап көрәшүче волонтерларның берсе социаль челтәрдә нарсыйлар көчләп тәм табучы бер бәндәнең: “Әлегә сез безне эзәрлекли аласыз. Берничә генә ел үтәр һәм без шуңа ирешербез: педофиллар кануни рәвештә яклана башларлар. Менә шул чакта без сездән түгел, сез бездән кача башларсыз”, – дигән сүзләрен китерә. Аяныч, педофилның бу сүзләрендә зур хаклык бар, чөнки либераль җәмгыятьнең үсеш векторы нәкъ менә шул юнәлештә хәрәкәт итә. “Зәңгәрләр” белән дә бит кайчандыр шулай иде, алар тыелдылар, качтылар, хәзер исә тантана итәләр. Җәмгыятьнең акылын томалаучы психик вируслар, нәкъ лепра бактерияләре кебек, куркынычны тою сәләтен юкка чыгарып баралар чөнки. Кичә таң калырлык нәрсәләр бүген гадәтигә әйләнә. Җәмгыять чиркангыч һәм җирәнгеч нәрсәләрне татлы һәм ләззәтле дип тоя башлый. Әле соңгы көннәрдә генә Санкт-Петербург прокуратурасының “В контакте” социаль челтәрендәге баласыз яшәү тормыш рәвешен пропагандалаучы төркемнәрне тыярга мәҗбүр итүе турында хәбәрләр таралды. Прокуратура вәкилләре бу төркемнәрне балаларга һәм аналарга каршы законсыз хәрәкәтләр ясарга өндәүдә гаепләде. Шуннан бәлки кайбер төркемнәр социаль челтәрдә юк ителгәндер дә. Әмма чайлдфри (баласыз яшәргә теләүчеләр) төркемнәре “В контакте” да да, башка интернет-ресурсларда дә әле һаман да үзләрен иркен хис итәләр. Бәлки, аларны тыярга кирәкмидер дә, бала табарга теләмәүчеләр бар икән, яшәсеннәр шулай дип уйларга мөмкин. Әмма чайлдфри төркемнәреннән берсе булган “Эфтанзия чиркәве” игълан иткән макcатлар белән танышып карыйк. Үзен мәгърифәтче оешма дип тәкъдим иткән бу “чиркәү” ниләрне пропагандалый соң? Төп максат кешелекнең санын киметү, бәлки юкка да чыгару. “Безнең төп дини максатыбыз – “син тудырмаска тиеш”. Моннан тыш тагын безнең дүрт “баганабыз”, яисә принцибыбыз бар. Алар төп принциплар: суицид (үз-үзеңне үтерү), абортлар, канибаллизм (кеше ашау) һәм гомосексуализм”,  –дип игълан итә алар. Боларның икесе – абортлар һәм зәңгәрлек бүгенге җәмгыятьнең дә принциплары икәнен истә тотсак, калган икесе дә тилереп баручы җәмгыять тарфыннан озакламый гадәти хәл булып кабул ителмәс дип өздереп әйтүе кыен. Хәер, абортлар белән каннибализм һәм суицид арасында артык зур аерма да юк бугай. Икеләнмичә тигезлек билгесе куярга була алар арасына.\nҖәмгыятьтә шундый үтергеч тилемсә фикерләр ничек өстенлек ала, психик вирусларның үтеп керү механизмы нинди? Торонтодагы (Канада) Наркомания һәм психик сәламәтлек үзәге тикшерүчесе Роберт Манн озак вакытлы тикшеренүләрдән соң комарлы уеннар яшүсмерләрне суицидка илтеп җиткерә ала дигән нәтиҗә ясый. Бүген киң таралган онлайн-тотализаторлар, ипподромда гаилә белән ял итү, видеоуеннар белән мавыгу яшьләрне җинаятьчелеккә, азгынлыкка этәрә. Ихтимал, балар суицидының соңгы еллардагы көчле дулкыны белән отыш уеннары арасында турыдан-туры бәйләнеш  бардыр. Хәер, “бер куллы бандитлар” дип аталган уен автоматлары адым саен очраган елларда шәхеснең ничек таркалуын, аңын югалтканчы тилерүен барыбыз да күрмәдекмени? Уен автоматларын җыеп алмасалар бүген Россия белән нәрсә булыр иде?\nҖәмгыятьне үлем хәленә җиткереп тилертә торган отыш уеннары әле барыбер дә дәвам итә. Процентлы кредитлар (кредитоман белән уен автоматында мавыгучы арасында әллә ни зур аерма юк), чат саен сатыла торган лоторея билетлары, отыш белән кызыктыра торган дистәләрчә башка уенннар – җәмгыятьнең җелеген суыруга, ми күзәнәкләренә психик вируслар урнаштыруга әле һаман да үз өлешләрен кертә. Шуңа күрә дә бүген бөтен Россия һәм көнбатыш җәмгыяте гигант лепрозорийны хәтерләтә. Ул җәмгытьнең төп халәте – ялкау үлем.",
    "description": "Махау авыруы (проказа, лепра) вакытында кеше тәне тере килеш чери. Юк, бу гангрена түгел, ә организмның тышкы тәэсирләрне тою сәләтен югалту нәтиҗәсендә котчыккыч кыяфәтләргә кереп күз алдында таркалуы.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/mgyiatne-mahau-avyruy-ialkau-lem-nichek-tarala-5d63fa045ba2b500adcfa5e2",
    "published_at": "2019-08-26",
    "views_count": 70,
    "views_till_end_count": 42,
    "sum_view_time_sec": 2416,
    "comments_count": 2,
    "slug": "mgyiatne-mahau-avyruy-ialkau-lem-nichek-tarala"
  },
  {
    "title": "Убырлыны кызганыргамы? Яки крематорий синдромы",
    "cover": "https://avatars.mds.yandex.net/get-zen_doc/114080/pub_5d6528d198fe7900ac1756d2_5d6528f504af1f00aeac2f97/scale_1200",
    "body": "1964 елда СССРда «Морозко» киноәкиятен төшерәләр. Николай Эрдман һәм Михаил Вольпиннар сценарие буенча төшерелгән бу әкиятне барлык совет кешеләре дә карады, күп буын балалар шул әкият буенча тәрбияләнде һәм тәрбияләнә. 1990 еллар ахырында продюсерлар әлеге фильмны видеокассеталарда Америка Кушма Штатларында тараталар. Голливуд боевикларын карап тәрбияләнгән янкиларның кече яшьтәге балалар өчен төшерелгән киноәкияткә реакциясе кызыклы. Рус рухи ныклыгы (духовные скрепи) американ психологиясе өчен бик хәтәр сынау булып чыга, хисләр давылы кузгалта һәм фильм шунда ук барлык заманнар һәм халыкларның ин начар 100 фильмы исемлегенә керә: «Кино тарихындагы иң сәер фильм! Ихтимал, сценаристлар төркеме наркотиклар тыгынгандыр», — дигән кайтавазлар пәйда була. «Барыннан да начары: бу фильмны балаларныкы дип атыйлар. Бу шизофреник, кот очарлык, психопатик катнашма. Мин моны балачакта карасам, акылдан язар идем», «Джек Морозны» (америкача исеме шундый) караганнан соң миңа төнлә начар төшләр керә» дигән бәяләр еш очрый. Тамашачыларның берсе: «Ни өчен мин бу фильмны шулкадәр күралмыйм, чөнки ул үзенең балалар аудиториясен: «Матур кешеләр — яхшылар, ә ямьсезләр — явыз һәм начар» дип өйрәтә», — дигән бәя бирә.\nАмериканнар белән килешергә мөмкин, килешмәскә дә була, әмма бала психологисе өчен убырлы карчыкның яшь егетне көрәккә утыртып кызу итеп ягылган мичкә тыгарга азаплануын, тегесенең җәлладын алдап, аның үзен крематорийга озатып, капкачын каплап куюын карап утыруы шактый газаплы хәл булырга тиешлеген аңларга кирәк. Безнең әкиятләрдә тәрбияләнгән җиде-сигез яшьлек балалар гадәттә мондый вәхши күренешләргә тыныч карыйлар, кул чәбәкләп тә куярга мөмкиннәр, тик бу инде психиканың бозыла башлавы турында сөйли. Әле сәнгать белән бозылып бетмәгән сабый күңеле өчен исә бу, чынлап та, авыр күренеш. Без үзебез дә күптән инде каты күңеллегә әйләнгән шәхесләр, иртә балачагыбызны оныттык, самими хисләрнең, чын кызгануның, күңел йомшаклыгының ни икәнен белмибез. Шуннан соң инде аптырыйбыз: безне әйләндереп алган дөньяда вәхшилек күренешләре ни өчен шулкадәр күп?\nСовет идеологиясе җимерелә башлаган соңгы чорларда язучы Мөхәммәт Мәһдиев улы Искәндәрнең сабый чакта «Шүрәле» әкиятен укыганда, Шүрәлене кызганып елавы турында сөйләп, әкиятне балалар әдәбияты исемлегеннән чыгарырга тәкъдим иткән иде. Мин ул чакта өйләнмәгән егет идем, әдип бераз арттыра, кыланыбрак та җибәрә кебек тоелды. Бер-бер артлы улым һәм кызым туып, әкиятләр тыңларлык яшькә җиткәч, мин дә аны-моны уйламыйча, кулга классик әкиятне алдым һәм йоклар алдыннан әкиятләр тыңлауны гадәткә керткән сабыйларга ярты-йорты актерлык сәләтемне бар көченә җигәргә тырышып укып чыктым. Көтмәгәндә әкиятнең финалында борын тарткан тавышлар ишетелде: өч-дүрт яшьлек ике сабыйдан торган «дуэт» бераздан ярсый-үкси башлады. «Абау, нәрсә булды?» дидем мин һаман да эшнең нидә икәнен аңламыйча. «Шүрәле кызганыч», — дип җавап бирде ике сабыйлык хор һәм тагын да кызганычрак итеп үкерергә тотынды. Шунда мин, югары белемле педагог һәм филолог, гомеремдә беренче тапкыр әдәби әсәрне баланың яшенә карап сайларга кирәк икәнлеген бөтен җаным-тәнем белән төшендем. Безнең әдипләрең аны-моны уйлап тормый гына язып ташлаган әсәрләре, алардагы идеяләр шәхес формалаштыра, аның психикасын, уй-фикерләрен программалаштыра, моңа кино сәнгате, вакытлы матбугат язмалары, хәзер инде компьютер һәм интернет уеннары үзләреннән байтак өсти. Нәтиҗәдә без бүгенге җәмгыятьне күрәбез: аналар яңа туган балаларын буып ташлауны бернигә дә санамый, машинанга утыртып алып китеп, көчләп-үтереп ташланган кыз балалар саны арта, ирләр хатыннарын дөмбәсли, хатыннар исә җаен туры китереп ирләрен суя. Бүгенге көндә россиялеләр өчен иң начар халык кем? Әлбәттә, «укороп»лар. «Укроплар»ны юк итәргә кирәк дигән идея - бүгенге интернет-кайтавазларның төп идеясе. Православ христианлыкны үзләренең традициясе дип санаган ике славян халык бүген бер-берсен турап ләззәт ала, кайчандыр фашизмга каршы иңне-иңгә терәп уртак Ватанны саклаганнар онытыла, тыныч шәһәрләр өстенә яуган туплар яңгырына куллар чәбәкләнә. Вәхшилекме бу?  Вәхшилек! Милли хисләр үзләренең үсеш векторын шул юнәлештә дәвам итсәләр, бер-берсен кызганмаган кандаш туганнар безгә төрки-мөселман халыкларга ничек карарлар, күрәлмаучылык температурасы нинди югарылыкта булыр. Күптән түгел генә булып узган чечен халкының фаҗигасын без инде оныттык, әмма бәла агач башыннан түгел, халыклар башыннан йөри икәнен карт тарих туктамый исбатлап тора.\n1980 еллар башында әфганлылар шулай явыз булып санала иде. Аларны илләренә барып сую, интернациональ бурыч дип аталды. Бик күп яшь егетләр Әфган чүлләреннән психикасы җимерелеп, кешелектән чыгып кайттылар. Боларның «каймагы» хәзер көнчыгыш Украинада могҗизалар һәм батырлык үрнәге күрсәтә. Менә шул «әфганлы»ларның берсе белән миңа туксанынчы еллар ахырында мәчеттә очрашырга туры килде. «Кыюлык өчен» бераз төшереп алган, әмма вөҗдан газабын җиңә алмыйча мәчеткә килеп кергән ул егет турында унбиш еллар тирәсе элек мин бер язган идем инде. Безнең диалог кыска булды: «Мин, — диде яңа танышым, — туктый алмый эчәм, гаиләм дә юк». Минем әлеге ситуациядән ихтыяр көчен туплап чыгарга мөмкин икәнен аңлатуыма ул ярым килешеп кул селтәде дә дәвам итте: «Минем кеше суйганым да бар, — бармаклары  белән минем бугаз төереннән тотты һәм, — менә  моннан ышкып кына җибәрә идек, «Аллаһ әкбәр» дип кычкырып үлделәр барысы да», — диде. Әфган каһарманының моңсу карашында бер генә сорау язылган иде: «Мине кичерәчәкләрме?» Мин исә гуманистик тәрбия турында лаф орган икейөзле совет пропагандасын уйлап куйдым. Югыйсә, әсирләр турында Женева конвенциясе дә бар, аларны каһәрләргә ярамавы халыкара дәрәҗәдә беркетелгән. СССРда исә әсирләре кешегә санамадылар, конвенциягә дә кул куймадылар, шуңа күрә фашист тоткынлыгына эләккән совет кешеләре башка ил халыкларына караганда ныграк каһәрләнде, исән калганнарын Сталин лагерьларында тагын да кешелексезрәк шартларда мыскыл иттеләр. Хәзер тарих Украинада кабатлана, ике яктан да совет тәрбиясе алган, уртак әкиятләрдә, уртак әдәбиятта тәрбияләнгән кешеләр бер-берсен юк итеп ләззәт алалар. Нәрсә хакына эшләнә болар? Ниндидер бер акланырлык идеясе дә юк бит. Сугышны акларлык бер сәбәп юк. Бары тик канга сусаган сәясәт бар да, тәкәбберлектән шашкан халыклар гына бар.",
    "description": "1964 елда СССРда «Морозко» киноәкиятен төшерәләр. Николай Эрдман һәм Михаил Вольпиннар сценарие буенча төшерелгән бу әкиятне барлык совет кешеләре дә карады, күп буын балалар шул әкият буенча тәрбияләнде һәм тәрбияләнә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ubyrlyny-kyzganyrgamy-iaki-krematorii-sindromy-5d6528d198fe7900ac1756d2",
    "published_at": "2019-08-27",
    "views_count": 39,
    "views_till_end_count": 32,
    "sum_view_time_sec": 3062,
    "comments_count": 1,
    "slug": "ubyrlyny-kyzganyrgamy-iaki-krematorii-sindromy"
  },
  {
    "title": "Әтиләр һәм бәбиләр",
    "cover": "https://avatars.mds.yandex.net/get-zen_doc/1222191/pub_5d666fbf04af1f00adf96a03_5d667027e6cb9b00adbccc98/scale_1200",
    "body": "Уралдагы Каменск-Уральск шәһәрендә быел мәктәптә кызларны һәм малайларны аерып укыту буенча эксперимент үткәрелә башлады. Бу яңа нәрсә түгел, дөньяның барлык илләрендә дә аерым укыту бар. Россиянең төрле төбәкләрендә, шулай ук Казанда да мондый мәктәпләрне таба аласың. Аерым укытуның өстенлекләре күп: өлгереш югарырак була, балалар үзләрен тәртиплерәк тоталар, малайларда ирләр сыйфатлары, кызларда гүзәл затларга хас сыйфатлар ныграк үсә... Әлбәттә, соңгысы өчен тәрбияне дә дөрес юнәлештә алып барырга кирәк. «Российская газета» шул уңайдан аналитик язма бирде һәм сайтында тавыш бирү үткәрде. Баштарак аерым укытуны яклаучылар күбрәк булса, соңыннан каршылар өстенлекне алды. Мин бу юлларны язганда, экспериментны яклаучылар — 40 %, каршы килүчеләр — 60 % иде. Яклаучылар саны азрак булса да, бүгенге Россия өчен ул барыбер зур. Сайт һәрбер тавыш бирүчедән үз фикерен язып калдыруны да таләп итә. Бу язмага этәргеч биргән фикерне Башкортстанның 2013 нче «Ел укытучысы» Оксана Шәрәфетдиновадан әйттергәннәр. Оксана аерым укытуга каршы. Ул төп дәлилен менә болай формалаштырган: «Соңыннан бу балалар ничек итеп гаилә корырлар, ничек итеп бер-берсен аңларга өйрәнерләр соң?» — дигән. Гаилә кору... Ир-ат белән хатын-кыз мөнәсәбәтләре... Бүгенге җәмгыятьнең бу иң авырткан җире. Без барыбыз да катнаш классларда белем алдык, әмма бу күпчелек егетләргә-кызларга гаилә коруда бик әллә ни булышмады шикелле. Беркайчан да гаилә кормаганнарның статистикасы бик зур, корылгач таркалган гаиләләрнеке тагын да зуррак. Аерылышуларның саннары төрле елларда төрлечәрәк, әмма һәрвкытта да 50 % тан югары, күбрәк 70 кә якын. Күрәбез, малайларың һәм кызларның бергә укулары аз гына да җенесләр арасында аңлашуга китерми икән. «Ел укытучысы»ның боларны белмәве, анализ ясый алмавы гаҗәбрәк, билгеле. Хәзерге «гүзәл» затларның күбесе форумнарда «баланы ирләрдән башка да үстереп була, ир-ат бары тик «сәламәтлек өчен регуляр җенси контактлар»га гына кирәк дигән фикер әйтә. Популярлык рейтингы ягыннан бу тема интернетта иң югары урыннарда тора. Хатын-кыз белән ир-атларның бер-берсеннән гайрәтләре чигү күп төрле мутацияләр тудыра һәм балалар бакчасыннан башлап вуз эскәмиясеннән төшкәнче капма-каршы затларның иңгә-иң терәп бергә баруы монда нинди роль уйный, ул үзе аерым өйрәнүләр таләп итә. Бу язманың төп темасы исә ул түгел иде.\nҖенесләр үзара мөнәсәбәтләрен төрлечә ачыклый алалар: үзара сугыш игълан итәргә дә була, тату гаилә корып яшәүне сөяргә дә мөмкин. Соңгысының өстенрәк икәне бәхәссез. Моңа каршы килүчеләр, еллар үтеп, ярык тагарак янында калгач, гадәттә ачы үкенәләр. Хәер, гаилә институтына ачыктан-ачык каршы килү дә ул нигездә гаилә корырлык пар таба алмыйча гаҗизләнүдән килеп чыга. Нәрсә генә булмасын, җенесләр бар икән, балалар да бар. Тулы гаиләдә тудымы ул, уйнаштан туып ташлап калдырылдымы, бала барыбер бала инде: аңа тәрбия кирәк, әти-әнинең җан җылысы кирәк, материаль яктан тәэмин ителгән булу кирәк. Һәм әтинең-әнинең балачактан ук бер-берсен аңларга өйрәтелмәгән булулары, аларның катнаш класста укыганнармы-юкмы икәне сабыйны аз гына да кызыксындырмый. Әти үз урынында, әни үз урынында булырга тиеш һәм вәссәлам. Тик хәзерге сабыйларның зур күпчелеге туып дөньяга күзләрен ачуга үз урыннарында булырга тиешле шул кешеләрнең кимендә берсен күрә алмыйлар. Ул гына да түгел әти яисә әни (Россиядәге закон әвәләүчеләрнең тырышлыгы белән күп оракта әтиләр инде) баланы ашатудан-эчертүдән, киендерүдән баш тартып качып йөри. Түләнмәгән алиментлар саны дистә һәм йөз меңләгән сумнар белән исәпләнә. Күптән түгел генә Юстиция министрлыгы үзенең сайтында алимент түләмәүчеләрне җавапка тарту турында отчет игълан итте. Быелның беренче җиде аенда  алимент түләүдән качып йөрүче һәр өч әтинең берсеннән генә бурычларын түләтүгә ирешкәннәр. Бу вакыт эчендә 1,5 миллион качкын әтидән бурычын түләтү турында документлар рәсмиләштерелгән. Генераль прокуратура исә суд приставлары алимент түләргә тиешле әтиләрнең байтагын яшереп калдыра дип зарлана. 1,5 миллион кешенең 437 меңе генә басым астында бурычларын түләгән. Кайвакыт хәсрәт әтиләрнең түләргә акчалары булмый икән. Мондый очракларда аларның малларына арест салына, түләмәүченең сыерын тартып алу очракларына кадәр бар. Бай әтиләрнең алименттан качулары да сирәк түгел. Мондыйларга карата иң нәтиҗәле чара — чит  илгә чыгудан тыю.  Әйтик, Петербургта яшәгән алиментчы, чикне бикләгәч, шунда ук 265 мең сум алимент акчасын чыгарып салган. Үткән елны генә Татарстанда Буа шәһәрендә  март аеннан августка кадәр балиг булмаган кызына алимент түләүдән баш тарткан әнине хөкем ителәр. 31 мең сумлык бурычы җыелган. Гыйбрәтле алимент тарихларын күп санарга булыр иде. Тик алимент акчасы түләнгән очракта да ул әтине яисә әнине алыштыра алмый. Үскән чакта балага әти тәрбиясе дә, әни тәрбиясе дә котылгысыз кирәк. Бу да расланган һәм бәхәссез факт. Бүгенге Россиядә әтисезлек я әнисезллек, яисә аларның иксе дә булган килеш дөм ятимлек миллионлаган сабый йөрәгендә фаҗига тудыра. Еллар үткәч, ул фаҗига әтиләр-әниләр драмасы булып кабатлана. Әтисен егерме сигез яшькә кадәр күрмәгән кыз сөйли. Ниһаять, бәхетле мизгелләр кичерер өчен, аны әтисе янына, ул яшәгән фатирга чакырганнар. Әти кеше инсульт кичергән һәм утырып кына тора икән. Кызын күргәч: «Әй кызым, син бигрәк чибәр икәнсең», — диде  дә күзләреннән яшьләре тамды ди. Әтисенең хатыны исә: «Әтиеңне үзең янына алырсың инде, ул бит сиңа алимент түләде. Мин аны карый алмыйм, үзем дә авырыйм», — дип әйтте ди.\nБез яшәгән җәмгыять рухи яктан чирле. Биредә ирләр һәм хатын-кызлар арасында да, балалар һәм әти-әниләр арсында да гармоник мөнәсәбәтләр торган саен сирәгрәк очрый. Кыска вакытлы ләззәтләр өчен, үтүчән уңышлар өчен, материаль бөтенлек өчен адәм балалары ниләр генә эшләмиләр. Әмма кайчан булса да бер иллюзияләр томаны тарала һәм ачы хакыйкать каршында калган йөрәкләр соңга калып булса да ачы үкенәләр, иң кырыс карашларны да күз яшьләре белән белән юылырга мәҗбүр иткән дөнья бу.",
    "description": "Уралдагы Каменск-Уральск шәһәрендә быел мәктәптә кызларны һәм малайларны аерып укыту буенча эксперимент үткәрелә башлады. Бу яңа нәрсә түгел, дөньяның барлык илләрендә дә аерым укыту бар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tilr-m-bbilr-5d666fbf04af1f00adf96a03",
    "published_at": "2019-08-28",
    "views_count": 34,
    "views_till_end_count": 18,
    "sum_view_time_sec": 4066,
    "comments_count": 0,
    "slug": "tilr-m-bbilr"
  },
  {
    "title": "Баюның җиңел ысулы",
    "cover": "https://avatars.mds.yandex.net/get-zen_doc/1708265/pub_5d6696dcec575b00ada8692b_5d6697116d29c100ae1f4359/scale_1200",
    "body": "Банкирлар соңгы вакытта тагын активлаштылар: я телефоннан шалтыратып кредит алырга кыстыйлар, я смс-хәбәр җибәреп, кармакка эләктерергә тырышалар. Телфон-әңгәмәләрне мин кыска тотам: акчам җитәрлек, кредитка мохтаҗлык юк икәнен әйтеп өзәм сөйләшүне, миңа шалтыратып мәшәкатьләнмәскә кушам. Шуннан бер көн дә үтми телефонга язма тәкъдим килеп төшә. Бу юлы да шулай булды: моңарчы 150 мең, 300 меңлек кенә әҗәтләр белән кызыктырырга омтылсалар, соңгы сумма мавыктыргычрак — миллион биш йөз меңне биш елга 22,5 % белән такмакчы булалалар. Мин кызыкмыйм, чөнки беләм: Аллаһы Тәгаләнең риба белән кергән малны һәлак итәргә биргән вәгъдәсе бар. Алаһы Тәгалә исә вәгъдәсен үти, моны көн яңалыклары да гел раслап тора. Әле менә «Российская газета»ның бүгенге санын ачтым гына, «Богач, бедняк» дигән язмага юлыктым. Газета әҗәт алучыларның яртысы кредитларын түләгәч бөләләр дип исбатлый. Процентлы әҗәт биреп көн күргән банклар да мантый алмый: көн саен бер-ике банкның түнтәрелеше турында хәбәрләр килеп ирешеп тора. Процентлы әҗәткә бәйле хәсрәтне: хастәханә коридорында йөрәк авыруы белән җан тәслим кылучыларны, яисә элмәккә менүчеләрне дә гел ишетеп торабыз. Мондыйларның статистикасы юк. Процентлы әҗәт алырга һич ниятем булмаса да, кредит калькуляторыннан миллион ярымлык рибаның миңа күпмегә төшәчәген исәпләтеп карадым. Алтмыш ай дәвәмында ай саен 42 мең 226 сум 70 тиен түләп барырга кирәк булачак икән. Бу банк айлык комиссия таләп итмәгәндә. Кайчак банклар хезмәт күрсәткән өчен 2-3 процентлык комиссия дә сорыйлар. Бу очракта түләнәсе акчалар айга 72 мең 226 сумнан 87 мең 226 сумга кадәр җитәчәк, бөлмәс җиреңнән бөләрсең болар белән. Адәм балаларының малга хирыслыгы аларны бик еш кына банк тозагына төшәргә мәҗбүр итә, түләнмәгән кредитлар саны котырган темплар белән үсә, иртәме-соңмы банк түнтәрелеше булмый калмый.\nТик шулай да яшәр өчен акча күләмлерәк булса уңай шикелле тоела бит инде. Зур акчаның үз проблемалары процентсыз гына тупланганда да булмый калмый. Әмма сүз бу язмада алар хакында түгел, ә ничек итеп рибасыз гына мал ишәйтү турында. Риба хакында язмаларым басылгач, элемтәгә кереп: «Ә ничек фатир, машина алырга соң?» — дип сораган укучылар булды. Аларга җавапны Аллаһы Тәгалә үзе бирә. «Бакара» сурәсенең 276 нчы аятендә рибаны һәлак итү турындагы вәгъдәсе белән бергә, Галәмнәр Раббысы мал арттыруның ышанычлы юлын да күрсәтә: «Аллаһ риба белән кергән малны һәлак итә, ә садакасы бирелгән малны арттыра...».  Вәгъдәнең икенче өлешенә игътибар итик, чөнки бу юлы сүз шул турыда. Иман әһелләре өчен бу вәгъдәнең үтәлешенә шик юк, чөнки Аллаһы Тәгалә әйткәнен үтәүдә һичбер кыенлык кичерми: ишек булмаган җирдә ишек ача, юл булмаган җирдә юл күрсәтә ала. Атеистлар, әлбәттә, шикләнәчәкләр, хәтта каршы килеп бәхәсләшәчәкләр дә. Тик дөньякүләм танылган миллиардер-филантроплар үз тәҗрибәләре белән Коръән аятенең хаклыгын раслыйлар. Акча пирамидаларының югары баскычында утырган бик күп авторлар, баю ысуллары турында китап язганда, муллыкка ирешүнең сәдака ысулы турында искә алмый калмыйлар. Милләте белән япон булган америкалы Роберт Киосаки, мәсәлән, «Бай әти, ярлы әти» дигән атаклы китабында сәдака турында: «... һәрвакытта да сиңа нәрсәдер җитмәсә, яисә нәрсәгәдер мохтаҗ булсаң, иң башта шуны кешеләргә бир һәм сиңа йөзләтә артып кайтыр. Бу бар нәрсәгә дә кагыла: акчага да, елмаюга да, мәхәббәткә дә, дуслыкка да.  Мин беләм: кеше еш кына бирергә ашыкмый, әмма мин бирәм һәм бу миңа һәрвакытта да булыша. Мин абсолют инанам: кире кайту принцибы реаль эшли һәм мин алырга теләгәнемне һәрвакытта да бирәм.\nМиңа акча кирәк икән, мин акча бирәм һәм акча меңгә тапкырланып әйләнеп кайта. Товарым сатылмый икән, мин кемгәдер сатарга булышам һәм миңа сатуда уңыш елмая...» Сәдака бирүнең бер мөһим принцибы бар, моны Киосаки да искәртә: булышу ихлас  булырга тиеш, байлыкка ирешим дигән прагматик максат кына куеп акча бүлешү акчаны югалтуга гына китерә. Тагын бер нәрәне белү мөһим: баегач бирермен дип, сәдакане кичектерү ярамый: башта бүлеш, шуннан соң бәрәкәт ишекләре ачылганын күрерсең. Бары тик Аллаһ ризалыгы өчен генә дип бирелгән сәдака исә ун нәрсәне хасил итә, иман әһелләренә мин боларны ятларга киңәш итәм. Хасиләтләрнең бишесе — бу дөньяга, бишесе ахирәткә карый. Беренчесе — малны пакьләү. Икенчесе — гөнаһларның пакьләнүе, ягъни кичерелүе. Өченчесе — бәндәне бәладән саклау һәм авыруларга шифа булу. Пәгамбәр (салаллаһу галәйһиссәлам) әйтә: «Авыруларыгызны сәдака белән даруландырыгыз». Дүртенчесе — мескеннәргә шатлык китерү. Бишенчесе — малда бәрәкәт, ризыкта киңлек хасил итү. Ахирәттәге биш файда: Кыямәт көненең кызуына күләгә була, Аллаһы Тәгалә каршында хисапны җиңел итә, саваплы эшләр үлчәвен авыр итә, сиратны кичүне җиңеләйтә, җәннәттә дәрәҗәне артык итә.\nБайлыкка ирешү өчен, әлбәттә, сәбәпкә дә игътибар итәргә кирәк, чөнки сәбәп дөньясында яшибез, акча күктән яумый, бот күтәреп тик ятучыларга муллык елмаймый. Тик бер нәрсәне белү мөһим: сәбәпләрне Аллаһы Тәгалә тудыра. Аллаһ ризалыгын алуда сәдәкадән тыш башка кайбер гамәлләрне дә үтәү сорала, иминлек һәм бәрәкәт шулардан соң килә. Әмма болары башка тема.",
    "description": "Банкирлар соңгы вакытта тагын активлаштылар: я телефоннан шалтыратып кредит алырга кыстыйлар, я смс-хәбәр җибәреп, кармакка эләктерергә тырышалар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/baiuny-iel-ysuly-5d6696dcec575b00ada8692b",
    "published_at": "2019-08-28",
    "views_count": 102,
    "views_till_end_count": 60,
    "sum_view_time_sec": 8057,
    "comments_count": 2,
    "slug": "baiuny-iel-ysuly"
  },
  {
    "title": "Саңгырау бака феномены",
    "cover": "https://avatars.mds.yandex.net/get-zen_doc/1594475/pub_5d66985b4735a600ad310edc_5d6698751ee34f00ad33c04a/scale_1200",
    "body": "Минтимер Шәймиевнең җиңел теле белән әйләнешкә кереп киткән “Без булдырабыз!” девизы озын гомерле булып чыкты. Хәзер ул халыкара аренада билгеле шигарь булып популярлашты, Рубин футбол клубы Барселонаны җиңгәннән соң, Америка матбугаты битләренә “Bez Buldirabiz!” рәвешендә менде. Әлеге шигарьне Барак Обама үзенең сайлау алды лозунгы итеп Yes We Can формасында куллангач, кыргызлар: “Беренчелек безнеке. “Биз кылалабыз” дигән лозунгны беренче без кулландык”, – дип бәхәсләшеп тә алдылар. Начар нәрсәне “безнеке” дип бәхәсләшмиләр, димәк, Шәймиев афоризмы буларак халыкара мәйданда танылган бу сүзләр үзләренең яхшы мәгънәсендә, позитив кабул ителделәр. Хәзер социаль челтәрләрдә шул исемдәге төркемнәр бар, “Без булдырабыз!” исемендәге газета чыга, рус активистлары да үрмәкчедән күрмәкче дигәндәй: “Мы можем.ру” дип аталган интернет басма эшләтеп җибәрделәр.\nДөрес, хәзер узара сөйләшкәндә, республика күләмендә ниндидер проект уңышсызылыкка  тап булса, яисә ел коры килеп, иген уңмаса, Минтимер Шәриповичның ул сүзләрен ирония белән, көлемсерәп тә искә алгалыйбыз, янәсе “Шапырынмаска кирәк иде”. Әлбәттә, кешенең уңышы үзеннән генә тормый, шуңа күрә без мондый очракларда гадәттә “ин ша Алла”, ягъни Алла теләсә дип алдан әйтеп куюны тиеш саныйбыз. Әмма кешенең үз-үзенә булган ышанычы, милләтнең үз көченә булган ышанычы ул таулар күчерерлек көч бирә торган нәрсә. Төшенкелек, нәрсәнеңдер барып чыгуына ышанмыйча кул селтәү торгынлыкка, шәхестә яисә хәтта тулы бер милләттә  комплекслар барлыкка килүгә этәрә. Мондый комплекслар биләп алганда, уңышка ирешү һич мөмкин түгел, кул кушырып утырасы гына кала. Еш кына ниндидер проблеманың хәл ителмәячеген җәмәгатьчелек фикере алдан билгеләп куя, җәмгыятьнең тискәре мөнәсәбәте күп кенә мәсьәләләрнең чишелми калуына, проектларның идея стадиясендә үк күмелүенә китерә. Күп кенә юнәлеш һәм өлкәләрдәге торгынлыкның төп сәбәбе еш кына шул була. Иҗади фикерләүче бер шәхеснең креатив карашы барлыкка килгәнче, төшенкелек тантана итә. Альберт Эйнештейн бу хакта: “Бар кеше дә моның мөмкин түгел икәнен белә. Тик менә бу турыда белмәгән бер надан килә дә –менә шул ачыш ясый да инде”, – ди. Эйнештейнның креатив шәхесләр өчен постулат булырлык бу фикеренең хаклыгын Америка галиме Джордж Данциг үзенең бер ачышы белән әйбәт иллюстрацияли. Булачак математик, төне бу дәрескә әзерләнеп утырып, профессорның лекциясенә соңга калып килә. Бу хакта ул үзе менә нәрсә дип искә ала: “Бервакыт мин Нейманның бер дәресенә соңга калып килдем. Тактада ике мәсьәлә бар иде, мин аларны өй эше дип аңладым. Аларны күчереп алдым. Берничә көн үткәч, мин Нейманнан өй эшен озак эшләгән өчен гафу үтендем: мәсьәләләр гадәттәгедән бераз авыррак иде. Мин аннан өй эше әле кирәкме икәнен сорадым. Ул аны өстәлгә ыргытырга кушты. Мин моны теләмичә генә эшләдем, чөнки өстәл кәгазь күче белән шундый тулган иде: мин өй эшем шунда мәңгегә югалып калыр дип курыктым.\nАлты атналап вакыт узгач, якшәмбе көнне иртәнге сәгать сигезләр тирәсендә Энн Һәм мин тышкы ишекне кемдер какканнан уяндык. Бу Нейман иде. Ул кәгазьләр тотып  атылып керде һәм бик дулкынланган иде: “Мин әле генә Сезнең бер мәкаләгезгә кереш сүз яздым. Аны хәзер үк укып чык, минем басмага җибәрәсем бар”, – диде. Бер минутлар тирәсе мин аның нәрсә әйткәнен аңламый тордым. Кыскасы, тактадагы теге мин чишкән мәсьәләләр өй эше булмаганнар, ә моңа кадәр беркем дә чишә алмаган мәсьәләләр икән”.\nБөек математиклар меңәр еллар бу чишә алмаган мәсьәләләрне Данциг өй эше дип кабул иткәнгә генә чишкән, чөнки ул аларны чишү мөмкин түгел дигән караш белән таныш булмаган. Әгәр математик җәмәгатьчелекнең мәсьәләләр хакындагы карашы белән таныш булса, Данциг, ихтимал, аларга тотынып та тормас иде.\nКайбер проблемаларны хәл итүдә җәмәгатьчелекнең тискәре карашы киртә булып торуын сазлыктагы бакалар турындагы әкият тә уңышлы раслый. “Берничә бака җыелганнар да сөйләшеп киткәннәр.\n– Ничек кызганыч, без шушындый кечкенә сазлыкта гомер итәбез. Менә күрше сазлыкка барып җитәргә иде, анда күпкә яхшырак, –дип бакылдаган берсе.\n– Ә мин тауларда зур буа бар, һава да саф, хулиган малайлар да юк дип ишеткәнем бар, – дип хыялланып бакылдаган икенчесе.\n– Шуннан нәрсә! Сез анда барыбер барып җитә алмыйсыз, – дип тупас кына әйтеп куйган гөберле бака.\n– Ни өчен барып җитмик ди! Без, бакалар, барысын да булдырабыз! –дигән хыялый бака. – Әйдәгез шушы гөберлегә тауга барып җитә алганыбызны исбатлыйк әле.\nБакалар бердәм рәвештә юлга җыенганнар. Гөберле бака исә сазлыкта яшәүчеләргә аларның ахмаклыгы турында сөйләгән. Бакалар юлга чыгып киткәндә, бар сазлык әһеле:\nКая сез, бакалар! Бу бит мөмкин түгел! Буага кадәр барып җитеп булмый. Иң яхшысы үз сазлыгыңда утыру инде! – дип бертавыштан кычкырып калган.\nБакалар, аларны тыңламыйча, юлга чыгып киткәннәр. Юлда очраучы һәркем аларны бу ахмак ниятләреннән баш тартырга өндәгән. Берничә көннән соң авыр юлда хәлдән тайган бакалар берәм-берәм кире борылганнар. Бары тик бер бака гына борылмаган, ул сазлыкка кире кайтмаган, чиста сулы буага барып җитеп, шунда яши башлаган. Ул башка бакаларга караганда көчлерәк тә, үҗәтрәк тә булмаган. Бары тик саңгырулыгы сәбәпле, кирегә өндәүчеләрне ишетмәгән генә.\nБакалар турындагы әкият бүгенге мәгълүмат кырындагы Татарстанга каршы алып барыла торган “миләр сугышы”на игътибар итмәгәндә генә “Без булдырабыз!” шигаренең нәтиҗәле булачагын искәртә.",
    "description": "Минтимер Шәймиевнең җиңел теле белән әйләнешкә кереп киткән “Без булдырабыз!” девизы озын гомерле булып чыкты. Хәзер ул халыкара аренада билгеле шигарь булып популярлашты, Рубин футбол клубы Барселонаны җиңгәннән соң, Америка матбугаты битләренә “Bez Buldirabiz!",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sagyrau-baka-fenomeny-5d66985b4735a600ad310edc",
    "published_at": "2019-08-28",
    "views_count": 126,
    "views_till_end_count": 91,
    "sum_view_time_sec": 13127,
    "comments_count": 4,
    "slug": "sagyrau-baka-fenomeny"
  },
  {
    "title": "Акча корты",
    "cover": "https://avatars.mds.yandex.net/get-zen_doc/1579004/pub_5d6699d635c8d800adeb31fa_5d669a349515ee00ac77f37e/scale_1200",
    "body": "Паразитология фәненә токсоплазмоз (Toxoplasma gondii) дигән гаҗәеп паразит билгеле. Кешегә ул күбрәк мәчеләр аша эләгә. Токсоплазмоз, канга үтеп керүгә, баш миенә омтыла башлый, шунда урнаша һәм кешенең психикасына тәэсир итә: акчага, материаль байлыкларга, үз-үзеңне тотышка, эшкә мөнәсәбәтне үзгәртә. Үзгәрешләр шул дәрәҗәдә була ала: кеше исәрләнергә, ягъни шизофрения белән чирләргә мөмкин. Галимнәр әйтүенчә, аерым төбәкләрдә токсоплазмоз йоктырган кешеләр саны күбәйсә, халыкның аңында мәдәни үзгәрешләр килеп чыга. Кайбер илләрдә бу паразит белән зарарланган кешеләр саны 70 процентка җитә икән, Җир шары буенча гомумән алганда уртача 25 процент кеше баш миендә токсоплазмоз йөртә дип санала. Паразит аеруча авырлы хатыннарга куркыныч, чөнки яралгыга төзәтеп булмаслык үзгәрешләр салырга ихтимал. Шуңа күрә авырлы хатыннардан гадәттә токсоплазмозга анализ алалар. Корткыч мәчеләргә исә тычканнар һәм күселәр аша үтеп керә. Бу ерткыч җәнлекләр канында да ул үзен акыллы җан иясе кебек тота, аны йоктырган кимерүчеләр песиләрдән курыкмыйлар, хәтта ки аларга омтыла башлыйлар һәм мияубикәләр өчен җайлы табышка әвереләләр. Токсоплазмозның үрчү һәм таралу циклы өчен нәкъ менә мәче тәненә үтеп керү кирәк тә инде.\nСиксәненче еллар ахыры-туксанынчы еллар башында без элекке СССР киңлекләрендә аңарчы күз алдына да китереп булмый торган үзгәрешләргә юлыктык: матди кыйммәтләр беренче планга менде, намус, вөҗдан, оят кебек кешелек җәмгыятенең яшәве һәм үсеше өчен алыштыргысыз кирәкле булган кыйммәтләр юкка чыктылар диярлек, рухи кыйммәтләргә өстән карау гадәти хәлгә әйләнде, аналар балаларын бугазлый башладылар, көнчелек, бер-береңне батыру, арттан пычак кадау, астыртынлык кебек сыйфатлар сөеклегә әйләнде, «брат братның көтү көткәненә рад» дигән әйтем үзенең тискәре төсмерен югалта башлады, ягъни туганлык җепләре өзелү өчен борчылу, аларны яңадан ялгарга омтылу галәмәтләре юкка чыкты. Бервакыт социаль челтәрләрдә матбугат-сәнгать әһелләре арасында кечкенә генә бәхәс купты. Бәхәс объекты балаларны туган телгә өйрәтү мәсьәләсе иде. Бер үз баласын туган телдән бизерүдә гаепләнгән журналист: «Туган телем минем тамагымны туйдырмый икән, ул нәрсәгә кирәк», — дип игълан итте. Күрәбез, тамак туклыгы мәсьәләсе туган телгә һәм милләткә мөнәсәбәтне дә хәлиткеч рәвештә билгели башлады.  Фәкыйрьлек, әлбәттә, күңел сөйми торган, начар әйбер. Бигрәк тә бүгенге технологик җәмгыятьтә ачлы-туклы яшәүчеләр булу, аларның хәтта күп булулары бер дә сөенечле хәл түгел. Бу берникадәр гаҗәп тә хәтта. Әмма акчага, материаль байлыкларга мәхәббәт йөрәкләрне яулый, баш миенә чыкмаслык булып кереп урнаша икән, бу да җәмгыятьтә кискен тискәре үзгәрешләр китереп чыгара. Бу хәлләргә токсоплазмоз дигән паразитның катнашы бардырмы, булса күпмедер, анысын тәгаен генә әйтеп булмый, әмма акча вирусы канга үзе генә дә үтеп керә һәм шаккатыргыч үзгәрешләргә китерә ала.\nМиңа еш кына ихтыярсыздан авылның тарихи мәчетенә туристлык максаты белән килгән делегацияләрне каршы алырга һәм озатып калырга туры килгәләде. Шунда теләмәсәң дә күрәсең һәм игътибар итәсең инде: зур түрәләрдән, бай бизнес әһелләренән торган төркемнәр мәчет эчен әйләнеп чыгу белән канәгатьләнәләр, сораулар бирергә, кызыксынырга мөмкиннәр, әмма сәдәка тартмасы янына мондыйлар килмиләр диярлек. Уртача һәм аннан түбәнрәк тормыш дәрәҗәсендәге кешеләрдән оешкан төркемнәр исә тартма янында чират торалар. Дөрес, читтә мул тормышта яшәүче авылдашлар бар. Алар мәчетнең матди ягын еш кайгырталар, шактый эре суммаларны яшерен рәвештә сәдака итеп бирәләр, еш кына үзләренең бу гамәлләрен афишаламаска, авылдашларга әйтмәскә кушалар. Авыл мәчетенең исә матди проблемасы бер генә: ул кышын җылыткан өчен түләү. Ике катлы мәчеткә бер сезонга шактый зур сумма җыела. Әмма Аллаһы Тәгаләнең рәхмәте белән сәҗдә урынының акчасыз калганы юк бер елны да.\nАллаһы Тәгалә адәм балаларын төрлечә сыный. Байлык белән сынау, ихтимал, иң катлаулы сынауларның берседер. Авырлык килгәндә, югалту кичергәндә кеше еш кына уйлана, бәланең сәбәбен эзли, нәтиҗәдә я тәүбә итә, я иманга килә. Байлык белән сыналганда инсаннар исә күпчелектә тәкәбберләнәләр, ләззәт артыннан куып, тирә-юньдәгеләрне дә, Аллаһы Тәгаләне дә оныта башлыйлар. Еш кына бу халәт төзәтеп булмаслык фаҗигаларга китерә.\nБайлар һәм фәкыйрьләр катламы белән махсус үткәрелгән экспериментлар шуны күрсәтә: авырлык күреп яшәүчеләр башкаларның проблемаларына, хәсрәтләренә күбрәк игътибар итәләр, аларның хисләрен тышкы кыяфәтләреннән үк аңлыйлар, кайгы уртаклашучан, ярдәмгә килүчән булалар. Байлык ияләрендә исә бу сыйфатлар югала, сөртелә бара. Алар урынына үз шәхесеңне югары күтәрү, янәшдәгеләргә өстән карау, мәрхәмәтсезлек, кайвакыт хәтта кансызлык кебек сыйфатлар күңелләрне били. Беркли университетында үткәрелгән бер тикшеренү хәтта уендагы виртуаль акчалар да кешенең үз-үзен тотышын кискен үзгәрткәнен раслый. Экспериментта катнашучыларны парларга бүләләр һәм монполия уены уйнарга кушалар. Пардагы бер кешегә баштан ук зур суммадагы виртуаль акча биреп куялар. Уенның стартында зур акча ияләре дискомфорт кичерәләр, үзләренең өстенлекле хәлләренә уңайсызланалар, әмма уен кызган саен үзләренең көндәшләреннән өстенлекләре белән мактана, конкурентларыннан көлә, мыскыл итә башлыйлар. Аларда комсызлык дигән хис уяна.\nЗатлы чит ил машинасы ияләренең юл кагыйдәләрен санламаулары, аварияләрне күбрәк ясаулары, авария булган урыннан фаҗига корбаннарын ташлап качып китүләре дә билгеле факт. Кайберләре хәтта авыр яралы өстенән машина белән тагын бер тапкыр чыгып китәргә дә мөмкиннәр. Бу җәһәттән акча корты җаннарны яуласа, шактый куркыныч нәтиҗәләргә китерә дип ышанып әйтергә мөмкин. Әмма байлык, зур акчалар бар кеше өчен дә куркыныч түгел. Акча кулга түгел, йөрәккә үтеп керсә, кеше өчен куркыныч тудыра, кулдагы зур акчалар исә зыянсыз. Зур акчалар хәтта кулда булмаганда да йөрәккә үтеп керсәләр зыянлы. Кеше шәхесе бу очракта да төзәтеп булмаслык үзгәрә. Тәкәббер фәкыйрьләр, кесә караклары, теләсә нинди, хәтта җинаятьчел юллар белән байлыкка омтылучылар шул очракта барлыкка килә.",
    "description": "Паразитология фәненә токсоплазмоз (Toxoplasma gondii) дигән гаҗәеп паразит билгеле. Кешегә ул күбрәк мәчеләр аша эләгә. Токсоплазмоз, канга үтеп керүгә, баш миенә омтыла башлый, шунда урнаша һәм кешенең психикасына тәэсир итә: акчага, материаль байлыкларга, үз-үзеңне тотышка, эшкә мөнәсәбәтне үзгәртә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/akcha-korty-5d6699d635c8d800adeb31fa",
    "published_at": "2019-08-28",
    "views_count": 60,
    "views_till_end_count": 36,
    "sum_view_time_sec": 2721,
    "comments_count": 0,
    "slug": "akcha-korty"
  },
  {
    "title": "Ни хәлең бар, Галиябану? яки арендага хатын алу",
    "cover": "https://avatars.mds.yandex.net/get-zen_doc/1101877/pub_5d6773fe46f4ff00ade81066_5d67741c5eb26800c36c316b/scale_1200",
    "body": "Мәрхүм Туфан ага Миңнуллин моннан егерме еллар тирәсе элек “Хәлил әйбәт егетме?” дигән мәкалә язган иде. Танылган драматург, шунда беренче тапкыр әдәбият укытучылары бакчасына таш атып, популяр драманың халык тарафыннан сөелгән персонажларының берсенә стандарт булмаган бәя бирергә тырышты: Хәлилне булдыксызлыкта, ачык авызлыкта гаепләде. Язучы белән килешмәскә була иде, чөнки Хәлилнең романтик буяуларны мул өстәп язылган колоритлы образы үзенең тәвәккәллеге, бөтен авыл кан калтырап торган Исмәгыйльгә курыкмыйча каршы чыгуы белән яраттыра, уңган, булган һәм чибәр Галиябануга пар килүенә аз гына да шик калдырмый иде. Тагын бер нәрсәне истә тотыйк: “Галиябану” драмасының сюжетында реаль тормыш вакыйгалары ята, сюжетта “шагыйрәнә ялган”ның өлеше зур түгел. Революциягә кадәрге татар авылында Галиябану-Хәлил типлары, аларга хас романтик мәхәббәт аз очрамый, хәтта совет чорында да әле матди исәпләрдән азат булган сөю очраклары сирәк түгел иде. Бары тик яңадан капитализмга күчеп, тормышта матди кыйммәтләрнең беренче планга күчүе мәхәббәт һәм гаилә мәсьәләләренә үзенең котылгысыз эзен салды: тормыш итүдә прагматиклык, ягъни шәхси файда, туклык һәм муллык беренче урынга куела башлады. Хәзер дә әле, билгеле,үсмер кызлар Хәлил кебек типларга гашыйк булырга мөмкиннәр, әмма алар белән гаилә кору сирәк күренеш булыр иде. Гомумән, хәзерге җәмгыятьтә Галиябану кебек гүзәл затларга да гаилә кору шактый катлаулы бер эшкә әверелде, чөнки хатын-кызның кыйммәте төште. Моның үз объектив сәбәпләре бар, тик алар турында аз гына соңрак.\nМин үзем, мәктәптә үсмерләр белән “Галиябану” драмасын өйрәнгәндә, кечкенә генә бер эксперимент үткәрәм, кызларны гына аерып алам да аларга сорау бирәм: “Хәлилгә кияүгә чыгарга теләр идегезме?” – дим. Кызлар ризалык белдереп дәррәү кул күтәрәләр (хәзерге үсмерләр алай бик тартынып тормый, гаилә-мәхәббәт темасына иркен сөйләшәләр). Шуннан мин сорауны аз гына үзгәртәм: “Чүплек башындагы түбәсез йортта гомер кичерүче әтисез-әнисез егетнең кәләше булуга ничек карыйсыз? – дим. (Әсәрдәге Хәлилнең матди хәле нәкъ менә шулай бәяләнә). Кызлар бер-берсенә карашалар, күтәрелгән куллар шунда ук җыелып алына. Аңлашыла: бер үсмер кыз да фәкыйрь егет белән язмышын уртаклашырга теләми. Бу очракта романтик хисләрне прагматик акыл җиңә. Мин балаларны аз гына да гаепләмим, аларның тормышка аек карауларына сөенәм. Тик байлыкны алгы планга чыгару да хатын-кызны бәхетле итми. Акча һәм муллык төп кыйммәткә әйләнгәндә, ирләрдә хатын-кызга Исмәгыйль карашы өстенлек ала башлый: җиңдең, файдаландың һәм ташладың.\nСоңгы вакытта интернет сайтларда һәм социаль челтәрләрдә егерме биш яшьлек замана “Галиябануы”ның бай трейдерларга (биржа спекулянтларына) атап язган хаты һәм финанс куыкларында кул җылытып баеган шундый бер алыпсатарның аңа җавабы актив таратыла. Мондый хат чынлап та язылганмы, әллә инде кемнеңдер күңелендә туган иҗат җимеше генәме – монысы тәгаен генә мәгълүм түгел. Баштарак ул Америка җирлегендә туган хат буларак таратылса, хәзер инде Россия чынбарлыгына туры китерелеп үзгәртеләгән. Әмма бу мәсьәләне үзгәртми, чөнки хатның эчтәлеге хәзерге заман өметләрен һәм омтылышларын тулысынча чагылдыра. Кыз болайрак яза: “Мин – матур, шат күңелле, акыллы 25 яшьлек кыз. Мәскәүдән түгел. Елына 200 мең доллардан да кимрәк булмаган акча эшли торган егеткә кияүгә чыгарга телим, чөнки безнең булачак балаларыбыз белән өйдә утыру мөмкинлегенә ия буласым килә”. Шуннан соң кыз үзенең байлыкка булган таләбен акларга тырыша (чөнки чибәрлек белән түли), әлләни искитәрлек булмаган хатыннарның бай ирләр белән яшәвенә, ә менә таң калырдай матурлыгы белән җәлеп итәрлек кызларның барларда ялгыз утыруларына аптырый.\nБай трейдерның җавабы исә менә болайрак: үз байлыгының кыз куйган таләптән ике ярым тапкыр артып китүен белдерә, әмма кыз тәкъдименең үзе кебек егет өчен начар алыш-биреш булуын әйтә, чөнки, егетнең үз сүзләрен китерсәк: ...фактта минем капиталымның үсү ихтималлыгы бик зур, ә син тагын да чибәрләнмәячәксең дип төгәл әйтеп була!” “Шуңа күрә, – ди егет, – сине сатып алу – начар бизнес, мин иң яхшысы сине арендага алыр идем.”\n“Арендага алу”, ягъни бернинди гаилә җаваплылыгы тоймыйча хатын-кыздан вакытлыча файдаланып тору – безнең  җәмгыятьтә киң таралган күренеш. Моны “гражданлык никахы”, “кунак никахы” дип никадәр генә гаилә стандартларына туры китерергә тырышмасыннар, асылда бу зина кылып сөяркә тотуның гап-гади бер ысулы. Гадәттә хатын-кызлар мондый “никах”ка гаилә статусы бирергә тырышалар, үзләрен кияүдә дип саныйлар, ә ирләр исә “буйдак” дип таныштыруны өстен күрә. Феминисткаларның гасырлар буе алып барган хатын-кыз азатлыгы өчен көрәше аяныч нәтиҗәләргә китерде: ирекле хатын-кызны ирләр товар буларак бәялиләр, вакытлар үтү белән бәясе төшүче активка тиңлиләр, шуңа күрә “гражданлык никахы” озын гомерле булмый, “чибәрлек сулу белән” аренда срогы да чыга. Ир кеше гадәттә яңа “аренда килешүе” төзи, хатын-кызлар исә финанс мөмкинлекләре зур булганда гына яңа бер альфонс белән бер түбә астын уртаклашырга мөмкин. “Арендатор” ирләрнең һәм альфонсларның да гадәттә ахыры күңелсез тәмамлана. Мин белгән шундый альфонсларның берсе гомерен бай хатыннан бай хатынга йөреп үткәрде дә инсульт кичереп картлар йортында эт типкесендә яшәп төгәлләде.\nЧибәрлеген бай гаиләгә алыштырырга теләгән кызның хаты тагын бер нәрсәне дәлилли: феминисткалар күтәргән ирләр белән тигезлек, хатыннарның җәмгыять тормышында актив катнашып лидер булып яшәү идеясе ул – ясалма идея, гүзәл зат инстинктитв рәвештә үз бәхетен ире тарафыннан тәэмин ителгән тормышта бала тәрбияләп өйдә утыруда күрә. Бу аның табигый теләге. Табигатькә каршы килеп хатыннарга ирләр вазифасын йөкләргә тырышу аларны бәхетле итми, үз вазифаларыннан баш тарткан ирләр катламын ишәйтеп, хатын-кызның хәлен начарайта гына.\nИр кешенең гаиләне тәэмин итүче булуы аны туктаусыз камилләшергә, үсештә булырга мәҗбүр итә, чөнки байлык биредә төп роль уйнамый, булдыклылык, һөнәргә ия булу кебек сыйфат алга чыга. Имеш, кайчандыр олы бер байның улы ярлы балыкчы кызына гашыйк булып, әтисеннән аны үзенә сорарга килгән икән. Балыкчы: “Нинди һөнәрең бар?” – дип сораган. Егет: “Безнең байлыгыбыз үз гомеребезгә дә, балаларыбызның балалары гомеренә дә җитәрлек”, –дигәч, балыкчы: “Байлык бер айлык, аңа ышаныч юк, бер хәл булу сәбәпле бер тиенсез калуың мөмкин. ул чагында гаиләңне нәрсә белән туйдырырсың? Һөнәре булмаган кешегә мин кыз бирә алмыйм”, –дип егетне кайтарып җибәргән. Егет бары тик берничә ай кәрзин үрергә өйрәнеп яңадан килгәч кенә кызын бирергә булган (Риза казыйдан алынды). Ирләргә карата менә шушы таләпнең юкка чыгуы, хатын-кызны арендага алып, аннан вакытлыча файдаланып торырга ниятләгән бушкуык затлар үрчүенә китерде.",
    "description": "Мәрхүм Туфан ага Миңнуллин моннан егерме еллар тирәсе элек “Хәлил әйбәт егетме?” дигән мәкалә язган иде. Танылган драматург, шунда беренче тапкыр әдәбият укытучылары бакчасына таш атып, популяр драманың халык тарафыннан сөелгән персонажларының берсенә стандарт булмаган бәя бирергә тырышты: Хәлилне булдыксызлыкта, ачык авызлыкта гаепләде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ni-hle-bar-galiiabanu-iaki-arendaga-hatyn-alu-5d6773fe46f4ff00ade81066",
    "published_at": "2019-08-29",
    "views_count": 85,
    "views_till_end_count": 55,
    "sum_view_time_sec": 8657,
    "comments_count": 2,
    "slug": "ni-hle-bar-galiiabanu-iaki-arendaga-hatyn-alu"
  },
  {
    "title": "Кайда сез, ирләр? яки альфонслардан сак булыгыз",
    "cover": "https://avatars.mds.yandex.net/get-zen_doc/1546191/pub_5d67de9d35ca3100aca00f92_5d67ded346f4ff00ade813fe/scale_1200",
    "body": "Авыл урамы буйлап абый белән атлыйбыз. Без икебез дә шушында гомер кичердек, шушында сакал агарттык, шуңа күрә авылдашларны гына түгел, күрше-тирә авыл кешеләренең дә байтагын әйбәт таныйбыз. Каршыбызга тормышының иң төбенә төшкән классик шәһәр бомжы кыяфәтендәге бер кеше килә. Шешенгән йөзле, кызыл чырайлы мондый адәмнәрнең яшен билгеләрлек түгел: син җитмештә дип уйласаң, ул утызда да булып чыгарга мөмкин. Күңелгә: «Тагын шәһәр бомжларын авылга кайтарып ташлаганнар мәллә?» — дигән уй килә. Моннан берничә ел элек ментлар шундый бер трюк ясап караганнар иде, барып чыкмады, бомжлар икенче көнне үк шәһәргә җәяүләп тайдылар, чөнки авылда эшләми генә җәмгыять җилкәсендә тамак туйдырып яту өчен кимендә я әтиең, я әниең булу кирәк. Шулар канаты астында гына җан саклый аласың. Ә нәсел-нәсәпсез бомжга иң кулай урын шәһәр инде.  Каршыга килүче сәер кыяфәтле персонажны үтеп киткәч, абыйдан сорыйм: «Кем булды бу?» Абый да танымаган икән. Каршыга килүчеләрдән сорыйбыз: «Фәләнов бит», —  дигән җавап ишетелә, минем белән мәктәптә бер чордарак укыган күрше авыл егетенең фамилиясен атыйлар. Икебез дә «аһ» итәбез, кайчандыр без белгән янып торган чибәр йөзле егеттән күләгәсе дә калмаган хәтта. Ишеткән идем аны: Мәскәүдә яшәгән икән, эчкән өчен хатыны куып чыгарган, хәзер әти-әнисе йортына кайтып эчеп ята, утын-газын өзгәннәр, күрше-тирә тавыкларына кул суза башлаган дип.\nТөрле җирләрдә бергә укыган сабакташ кызларның берничәсе, ирләре үлеп, бик яшьләй тол калдылар. Элекке елларда очратканда мин аларга: «Кияүгә чыгыгыз, картлыгыгызда ялгыз калмагыз», — дип эндәшкәли идем. «Кая инде ул безгә кияүгә чыгулар, юньле-башлы ирләр юк бит, булганнарының инде күптән ияләре бар», — дип җавап бирәләр алар.  Хак сүзләр, әлбәттә. Яшьтәш  егетләр, егермене үтүгә үк, дөнья белән саубуллаша башлады, хәзер инде вафат булган сабакташ егетләрне санарга ике кулның бармаклары җитми. Кемнәрдер аракы сөреме эчендә калып югалдылар, кемнәрдер Әфган сугышыннан психик яктан сынып кайттылар да тыныч тормыш «авырлыгын» күтәрә алмадылар, тәртипле генә яшәп, чир белән үлеп китүчеләр дә байтак булды. Кызлар исә, Аллаһның рәхмәте  белән, барысы да исән-саулар, араларында бөтен коллективның ихтирамын казанган җитәкчеләр бар, чибәрләр дә, тормыш алып барырлык уңганнар да, кыскасы, ир бәхете булырлык хатыннар, әмма ...толлар. Ирле булып, ир тамагы туйдырып, аны  сабый баладай тәрбияләп яшәүчеләр дә җитәрлек. Болары үз җилкәсендәге йөктән шатланып котылырлар да иде, бәлки, әмма үз көнен үзе күрә алмаган ирләрне кая куясың? Менә карагыз: күп бала әтисе, хатыны ат урынына эшли, сиксәнне узган әти белән әни дә ярыйсы гына пенсия алалар. Ир көн дә эчә, беркайда да эшләми диярлек. Билгеле инде: өйдәгеләр моның кулына акча тоттырудан сакланалар. Ир исә барыбер эчәргә каяндыр таба, чөнки бу мәсьәләдә башы бик креатив эшли аның. Менә шул авылдашларына мактанып утыра: «Бер дә идән астына төшкәнем юк иде, беркөнне бәрәңге алырга төшерделәр. Төшсәм, әти-әни пенсияләрен шунда банкага салып, бәрәңгегә күмеп саклыйлар икән, шуны табып алдым бит, әй».  Табыш акчаларының нигә тотылганын һәркем белә инде, чөнки күз алдында. Яше иллегә якынлашкан икенче бер өйләнмәгән егет (пенсионер әнисе белән генә яши): «Әни акча бирсә, фәләнне алыр, төгәнне алыр идем, эчәргә бик яратам шул, аракыга тотам акчаны», — дип хатын-кызларга мактана. Моңа охшаган персонажлар безнең җәмгыятьтә күп. Әтисе-әнисе үлгәч, кая барырга белмәгәнлектән (йорт бар, әмма аны тотарга хәленнән килми) туганнарына барып сыенган иллене узган егетләр бар. Мин тол калган таныш хатыннарны күз алдына китерәм дә бу «егетләр»не алар янәшәсенә куеп карыйм, янәшәлек барып чыкмый берничек тә. Хәзер хатын-кыз бизнесны үз кулына алып бара, оешма җитәкчесе булып эшли, үзен күп кенә ирләрдән бер башка өстен тота. Җәмгыятьтә хатын-кыз эмансипациясе белән ирләр инфантильлеге параллель бара. Әниләре тәрбиясе һәм канаты астында «өф-өф» итеп үстерелгән ир малайлар буыны тормышка күбрәк аяк баскан саен, хатын-кыз җилкәсенә авыр йөк булган ирләр саны арта. Яшьлектә әллә ничә кызны алдап аборт ясаткан чибәр һәм мускуллы егетләрдән берничә елдан хатын-кыз кадерен һәм бәясен белми торган мәлҗерәйгән альфонслар үсеп чыга. Аптыраган хатын-кызлар хәзер бер-берсен мондый типлардан социаль челттәрләрдә «Альфонслар» дигән кисәтүче төркемнәр төзеп сакларга омтыллар. Шундый төркемнәрнең берсе «Капкан (осторожно — альфонс) дип атала. Менә Казан альфонслары турында кисәтүче төркемнән бер персонаж турында мәгълүмат  (исем-фамилияне мин атамыйм, татар альфонсы): «... кызлар белән социаль челтәрләрдә акчага ия булу өчен генә таныша, күбрәк булган саен яхшырак. Миннән 50 мең урлады, үзенә минем акчага айфон сатып алды. Минем фатирда бер ай яшәде. Кредитка машина алуымны сорады. Беркайда да эшләми, үзенең бернәрсәсе дә юк, бөтен сөйләгәне ялган, ышанмагыз аңа...» Бәя үтергеч ямьсез сүгенү сүзе белән тәмамлана.\nЯшьлектәге маҗараларын кабатлап, бер хатыннан икенчесенә йөри торган, берничә сөяркә тота торган ирләр типлары да җитәрлек. Баланы хатын тәрбияли, тормышны шул алып бара, ир бик булдыклы да булырга, күп акча да эшләргә мөмкин, әмма барысы да кәеф-сафа өчен генә. Мондый «алтын» ирәрнең дә күпчелеге картаеп эштән чыккач ахыр чиктә хатын кулына кайтып егыла. Танылган бер рус журналист хатын-кыз күптән түгел генә «Ирләр бетүенең башы», — дигән язма бастырды. Ул аны ирләргә үтергеч бәя биргән хатын сүзләре белән башлый: «Ирләр ата мәчеләр кебек үк. Алар яткан урында шулай ук диванда чокыр кала». Аналитик хатын-кыз акылы бер нәрсәдә ялгыша: җәмгыять ирләр бетүенең башында түгел, уртасында инде.",
    "description": "Авыл урамы буйлап абый белән атлыйбыз. Без икебез дә шушында гомер кичердек, шушында сакал агарттык, шуңа күрә авылдашларны гына түгел, күрше-тирә авыл кешеләренең дә байтагын әйбәт таныйбыз.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaida-sez-irlr-iaki-alfonslardan-sak-bulygyz-5d67de9d35ca3100aca00f92",
    "published_at": "2019-08-29",
    "views_count": 218,
    "views_till_end_count": 161,
    "sum_view_time_sec": 29771,
    "comments_count": 5,
    "slug": "kaida-sez-irlr-iaki-alfonslardan-sak-bulygyz"
  },
  {
    "title": "Бренд хикмәтләре",
    "cover": "https://avatars.mds.yandex.net/get-zen_doc/1860621/pub_5d67e1cd41878200ad945b6b_5d67e285028d6800ad0a3237/scale_1200",
    "body": "2007 елның 12 гыйнварында  Вашингтон метросының станцияләренең берсендә бер ир кеше скрипкада уйный башлый.  45 минут эчендә ул 6 музыкаль әсәр башкара. Шул вакыт эчендә аның яныннан меңнән артык кеше үтеп китә. Бары тик 6 кеше генә, кыска вакытка тукталып, музыкантны тыңлап тора, тагын 20 кеше тукталмый гына акча ташлап китә. Җыелган акчаның гомуми күләме 32 доллар тәшкил итә.\nШушы вакыйгадан ике көн элек кенә әлеге музыкант Бостон шәһәрендә концерт бирә, билетының бәясе 100 доллар торган бу тамашага аншлаг күзәтелә: зур концерт залы тамашачыны сыйдыра алмый. Музыкантның исеме телләрдән төшми. Метрода уйнаган скрипачы дөньяның иң яхшы музыкантларының берсе саналган шул Джошуа Белл булып чыга һәм ул кулындагы 3,5 миллион долларлык атаклы Страдивари скрипкасында виртуоз рәвештә иң катлаулы музыкаль әсәрләрне уйный. Вашингтонлылар исә бу юлы аның уенына битараф калалар. Билгеле, янки пассажирлары скрипачының кем икәнен белсәләр, кулындагы инструментның антиквар истәлек икәнлеге хакында да мәгълүматлы булсалар, метрода бөтенләй башка вакыйга күзәтелер иде. Ә болай “Вашингтон пост” газетасы үткәргән социаль эксперимент янкиларның чын сәнгатькә түгел, ә реклама трюклары ярдәмендә үстерелгән брендка мөккибән китүләрен раслый. Мин ышанам: әгәр дә Джошуа Белл урынына иң уртакул музыкантны бастырып, кулына иң гадәти скрипка тоттырсаң, әмма уенчының исемен Джошуа Белл дип һәм инструментны Страдивари скрипкасы дип игълан итсәң, метро станциясен фанатларның ташкыны күмәр һәм алар таң калып “виртуоз уен”нан хисләнерләр иде. Һәр чат саен сүз шул искитмәле чыгыш хакында барыр иде. Әмма эксперимент бу юнәлештә үткәрелми. Тик үткәрелгән кадәресе дә бүгенге җәмгыятьтә гипнозлаучы пиар-рекламадан башка сәнгать тә, әдәбият та, сәүдә һәм җитештерү дә юк икәнен җитәрлек раслый. Кешеләр матурлыкка түгел, исемгә, сыйфатка түгел, маркага, товарның үзенә түгел, аның турындагы имеш-мимешләргә күбрәк игътибар итәләр. Бүгенге капиталистик җәмгыятьтә бу игътибар чып-чын табынуга, кешелекнең яшерен диненә әверелә. Фанатлыкның бу төре сәүдә үзәкләрендә триллионлаган доллар акчаны әйләндерә, миллиардлаган тамашачы кадерле вакытларын пиар-дулкында күтәрелгән эстрада артистларының мәгънәсез чыгышларын мөккибән китеп карап үткәрәләр, чүплеккә ташлаудан башка һичбер кыйммәте булмаган романнар укыла, аяк һәм өс киемнәре сатып алына, бернинди кыйммәте булмаган иске-москылар антиквар аукционнарда алтынннан кыйммәтрәк бәяләнә һәм башкалар, һәм башкалар...\nБрендның гипнотик тәэсире нәтиҗәсендә дөньяда байтак җинаятьләр эшләнә. 2011 елның 24 декабрендә “Би-би-си” сайтына “АКШ  сатып алучылары Nikeның яңа моделе өчен сугышалар” дип исемләнгән язма элеп куйды. Гап-гадәти кроссовка инде ул үзе, әмма фирма үзе 180 долларга бәяләгән бу аяк киеменең бәясе интернет-кибетләрдә 605 долларга кадәр җитә. Иң кызыгы шунда: аның яңа модельләрен кию өчен түгел, коллекция өчен сатып алалар. Туксанынчы елларда Америкада исә бу кроссовкаларны киеп урамга чыгу куркыныч була, бик яхшы дигәндә, таланып, өеңә яланаяк кайтасың. “Би-би-си” язмасында Nike өчен яңа ел алдыннан Америкада барган сугышлар, җинаятьләр тәфсилләп тасвирлана. Гап-гади аяк киеме шулай итеп культка әйләнә.\nБрендның адәм балаларын тилертү, шаштыру тәэсире реклама эшләүчеләргә дә миллиардлаган табышлар китерә. Бүген сәнгать әсәрләре, романнар һәм кинофильмнар үзләре бренд рекламалау, җәмәгатьчелек фикерен тиешле юнәлешкә үзгәртү функциясен уңышлы башкаралар. Кино һәм мультфильмнарның яшерен реклама ясау тәэсирен үткән гасырның утызынчы елларында ук инде Америкада файдаланалар. Янкиларның сәламәтлеген ныгыту максатыннан АКШ хөкүмәте заказы белән балалар өчен эшләнгән мультфильм героеның шпинат консервалары ашап гадәттән тыш көчкә ия булуы тасвирлана. Мультфильм илдә шпинатка сорауның кискен үсүенә китерә. Кинофильм персонажлары кулындагы сәгатьләр, алар утырып йөргән автомобильләр, ашаган ризыклар, кигән киемнәр – барысы да  кирәкле бренд тудыру өчен хезмәт итәләр. 2002 елда төшерелгән “Джеймс Бонд” кинофильмының “Үл, ләкин хәзер үк түгел” дигән сериясе 20 брендны – “Omega” сәгатьләрен,  “Ericsson” телефонын, автомобильләрне рекламалый һәм шул рекламада 70 миллион доллар акча эшли. Популяр персонажның бер автомобильдән икенче автомобильгә күчеп утыруы гына да кино төшерүчеләргә миллионлаган доллар акча китерә. Россиядә төшерелгән “Милли балык тоту үзенчәлекләре” (“Особенности национальной рыбалки”) фильмында нинди бренд рекламаланганын хәтерлисезме? Ялгышмадыгыз, комедиянең геройлары “Петр I” сигаретларын, “Урожай” аракысын һәм пилмәннәр рекламалыйлар.\nБренд тәэсирендә кешеләр алтыннан кадерле вакытларын бушка уздыралар, тир түгеп тапкан акчаларына гадәти бәядән биш-алты тапкыр кыйбаткарак товарлар сатып алалар, кредит кабаласына төшәләр. Бренд адәм балаларында мәҗүси ашкыну, чүп-чарга табыну хисе тәрбияли. Шуңа да массаларны тилертү максатыннан сәяси брендлар да уңышлы файдаланыла. Моны 2011 ел ахырында бөтен дөнья Төньяк Корея лидеры Ким Чен Ир мисалында күзәтте. Үлгән лидерларының сыны алдында сәҗдәгә китеп үксегән кореялылар кызганыч та, көлке дә иде. Кешелекнең табыну инстинктын тиешле максатларга юнәлдереп акча эшләгән, илләр һәм континентлар белән идарә иткән лидерлар үзләре дә малга һәм башка нәфес теләкләренә гыйбадәт кылуда кимен куймыйлар. Бер бренд икенчесен алыштыра, мәйданга яңа товарлар һәм лидерлар чыга. Дөнья пропагандасы исә бүген яңа сәяси бренд – бөтендөнья белән идарә итәргә омтылучы лидер культын тудырырга омтыла.",
    "description": "2007 елның 12 гыйнварында  Вашингтон метросының станцияләренең берсендә бер ир кеше скрипкада уйный башлый.  45 минут эчендә ул 6 музыкаль әсәр башкара.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/brend-hikmtlre-5d67e1cd41878200ad945b6b",
    "published_at": "2019-08-29",
    "views_count": 25,
    "views_till_end_count": 12,
    "sum_view_time_sec": 1027,
    "comments_count": 1,
    "slug": "brend-hikmtlre"
  },
  {
    "title": "Дилемма (Үстерергәме, үтерергәме яки ана сөте белән ни керә?)",
    "cover": "https://avatars.mds.yandex.net/get-zen_doc/1578609/pub_5d68c81d95aa9f00aeaedab3_5d68c84903bdd400ac8894f3/scale_1200",
    "body": "1984 елда Туфан Миңнуллин “Әниләр һәм бәбиләр” драмасын язды. Драматур инде ул чакта ук зур шөһрәткә ия һәм татарның төп театрында әсәрләрен куюда мәһрүмлек кичерми иде. “Әниләр һәм бәбиләр” белән дә шулай булды: ул сәхнәгә менде, уйналды, тамашачы тарафыннан яратылды. Югыйсә, аның телгә алырлык сюжеты да юк иде: бөтен вакыйга бала табу йортында бара, ирләр роле юк, бары тик хатын-кыз аралашуы, бәби тапкан хатыннарның гадәттә җәмгыять алдына ук чыгарып селкеми торган ярыминтим проблемалары. Әмма әсәрне Туфанча фәлсәфә, җәмгыятьтә үсә баручы әхлаксызлык күренешләренә язучы-психоаналитик карашы тотып тора, драма тамашачыны да нәфрәтләндерә һәм сөендерә иде. Хәтерлим: мин аның премьерасын үз нарасыен сөеп карамаган яшь егет хәлемдә ана мәхәббәтен үз җаннары аша үткәрергә өлгермәгән яшь кызлар белән бергә карадым. Әмма без киләчәктә әтиләр һәм әниләр булу ләззәтен татырга теләвебезне бер-беребездән яшерми идек. Ул вакытта спектакль ошады, тик тетрәндем дип әйтә алмыйм. Менә бүген, шушы язманы язарга утыргач, пьесаны тагын бер укып чыктым, хәтердән вакыйгаларны аларның сәхнәдәге куелышына да проекцияләп, бирелеп һәм тетрәнеп укыдым. Бигрәк тә әсәрдәге Дилемма образы нык тәэсир итте. Шәфкатьтән, балага карата ана мәхәббәтеннән мәхрүм ителгән, шул сәбәпле яңа туган сабыеннан баш тарткан бу персонажны иң бәхетсезләрдән дип таптым. Пәйгамбәрнең (саллалаһу галәйһи вәссәлам) бер хәдисе балага карата мәхаббәтнең Аллаһы Тәгаләнең йөздән бер өлеш рәхмәтеннән бер кисәк икәне турында хәбәр итә: “Аллаһы Тәгалә рәхмәтне йөз кисәк кылды. Үзендә туксан тугыз өлешен калдырды, җиргә бер генә өлешен иңдерде. Ул бер кисәктән мәхлүклар бер-берсенә рәхмәт итешә, хәтта ат та баласына басудан куркып тоягын күтәрә”. Бу хәдиснең туры мәгънәсен мин, мал-терлек асрап гомер иткән авыл кешесе, бервакыт яңа сыер алып кайткач, үз күзләрем белән күрдем. Сыерны сайлап алганда ук, хуҗасыннан бозавын имезәме икәнен сорадым. Сирәк булса да бозауны читкә кага торган сыерлар да очрый, үзем күргәнем булмаса да, ишетеп белә идем. “Имезә, бик бала җанлы хайван ул”, – дигән җавап ишеттем. Бу җавапның асыл мәгънәсе, сыер бозаулагач кына ачыкланды: мәхлүк  яңа туган бозавы янына берәүне да якын китерми, шуңа абзарга аны саварга керү һич мөмкин түгел иде. Керә башласаң, дәһшәтле тавышлар чыгарып үкерә һәм сөзә башлый. Оборона тоткан сыер янына ярты көн керә алмаганнан соң (бозаулагач та аның янына керергә мәҗбүр итә торган байтак мәшәкатьләре була бит), Аллаһы Тәгаләгә мөрәҗәгать итеп ярдәм сорагач кына, тәвәккәлләп керергә, сыерны тынычландырырга насыйп булды. Әмма сыер ел саен бозаулый, бозаулаган саен дәһшәтле оборона тота. Мине хуҗасы буларак таный һәм ниндидер бер хикмәт белән якын китерә башлады, шуңа күрә сыерны беренче саву мәшакате, ир кеше булсам да, минем өскә төшә иде. Тик бер елны эш каталауланды: бозауны тартып алырга туры килде. Сыерда исә бозаулар алдыннан ук ана инстинкты уяна һәм үзенә якын китерми иде. Янына керергә җыенган аю гәүдәле ветеринарны ул ярсулы һөҗүм белән өереп чыгарды. “Сыер түгел, арыслан икән бу!” – дип  табип “пациент” янына керүдән баш тартты. Башына бау эләктереп бәйләп куйгач кына эшкә керешү мөмкин булды. Сыер шул хәлендә дә тояклары белән җир тырнап үкерә, үзенчә туачак бозавын якларга омтыла иде. Тартып алынган бозау көтмәгәндә әнә шул бертуктаусыз хәрәкәттә булган тояклар арасына барып төште. Хайванның ярсуы аз гына да кимемәде, тояклар һаман да яшен тизлеге белән уйныйлар, әмма алар бозау өстенә килеп җиткәч кенә хикмәтле хәл була: тояк буыннан бөгелә, назлы хәрәкәт белән аның өстеннән узып киткәч кенә кискен итеп җиргә баса. Сыер бозавын күрми дә төсле, әмма таң калырлык наз белән тулы хәрәкәт ясый: саклык күрсәтә. Хайваннарда ана мәхәббәте, әлбәттә, инстинктка нигезләнгән. Алар үз балаларын күбрәк ис буенча, кайвакыт башка билгеләргә нигезләнеп таный. Кайвакыт искә яисә шул билгегә зыян килгән очракта, баласын танмый, аннан баш тарта, хәтта үтерә дә. Бу аңлы рәвештә эшләнми, хайван нәрсә дисәң дә хайван инде ул. Ә менә үз исе сеңгән башка хайван баласын да үзенеке дип кабул итә, имезә, тәрбияли. Әйтик, мәченең ис сизү анализаторы күрү анализаторына караганда көчлерәк. Яңа туган күсе баласына мәче балалары селәгәе сөртеп, беникадәр вакыт аларны бергә тотсаң, мәче күсе баласын да үзенеке кебек тәрбияләп үстерә. Тавык исә үз чебешенә аның чыелдаган тавышын ишетеп ярдәмгә ташлана. Чебешне пыяла капакач белән тавышы ишетелмәслек итеп капласаң, бәлага тарыган чебешен күрсә дә, чебеш анасы үзен берни булмагандай тыныч тота.\nХайваннардан аермалы буларак, кеше акылга таянып эш итә. Әмма нәфес теләкләре акылдан зуррак булып чыкса, адәм баласы хайваннан да түбәнрәк дәрәҗәгә төшә. Бу – абсолют хакыйкать. Моны соңгы чорда әниләр һәм бәбиләр арасында катлаулаланган мөнәсәбәтләр: беренчеләренең соңгыларыннан аңлы рәвештә баш тартуы, хәтта ерткычларча томалап үтерүләре, нарасый баласын сөяркәсенә көчләргә биреп, шуны карап торган вәхши әниләр, һәм инде бишек баласын көчләүгә барган әтиләр раслый. Тормыш чынбарлыгы булмаса, болар турында язмас идең. Тик шулай да кешегә дә балага мәхәббәт, баланың анага мәхббәте кан аша биологик рәвештә дә салына. Баласыннан баш тартучы әниләр (билгеле инде нарасыйны үтерүче вәхшиләр дә) гадәттә баланы беренче имезүдән баш тарталар. Туфан Миңуллинның Дилеммасы да (автор герониняга исемне махсус куйган, пьеса язылган елларда инде илдә әхлак белән әхлаксызлык чикләрен үтеп чыгып, хайваннан да түбән яшәү рәвешенә күчү процессы куәтләнеп килә иде, дилемма – менә шул үтәргә ярамый торган чик сызык ул) шулай эшли, яңа туган баласын имезүдән баш тарта. Дилемманың баланы ашатырга, ташламаска өндәүчеләргә җавабы кызыклы: “Без җинаять эшләмибез. Аборт ясатып үтергәнгә хөкем итмиләр, ә моның өчен нигә хөкем итәргә тиешләр? Ни аермасы бар?” (ассызык минеке). Героиня бер нәрсәдә хаклы: аборт ясату, баланы ташлау, аны туганнан соң үтерү арасында аерма зур түгел. Болар барысы да зур җинаятьләр. Җәмгыятьнең беренче икесен бөтенләй җинаятькә санамавы, өченчесен җиңелчә генә җәзалавы аларны котчыккыч җинаятьләр булудан туктатмый. Бу бары тик без яшәгән җәмгыятьнең хайваннардан да түбәнрәк тәгәрәве турында гына сөйли. Монда бер кызыклы нюанс бар. 1996 елга кадәр ананың нарасый баласын үтерүе Җинаятьләр кодексында кеше үтерү дигән статья белән бергә карала һәм җәзасы да шуңа барәбәр иде. Әмма 1996 елда кабул ителгән Җинаятьләр кодексында ул “кеше үтерү” дигән шәрехләүдән аерылып, махсус 106 статьяда карала, “ананың яңа туган баласын үтерүе” уртача авырлыктагы җинаятьләр рәтенә кертелә һәм җәзасы да хулиганлык, урлашу, законсыз корал йөртү кебек тәртип бозуларныкы кадәр генә булып кала. Нәтиҗәдә Россия судлары бу ерткычлыкка 1,5-2 еллык шартлы срок билгелиләр. Җәмгыятьнең деградациясе бу юнәлештә дәвам итсә, озакламый аны абортлар кебек үк “кеше хокуклары” өлкәсенә кертә башларлар төсле.\nИнде Дилемманың баласын имезмәвенә әйләнеп кайтыйк. Мондый тудыручылар (аларны ана дип әйтергә тел дә әйләнми) инстинктив рәвештә аңлыйлар: имезә башладыңмы, балага мәхәббәт уянырга мөмкин, аннан инде ташлау читен булачак. Моны фән дә раслый: бала күкрәк суыра башлау белән, ана тәнендә пролактин гормоны арта. Бу гармон бик күп функцияле: ул сөт эшләнү өчен җавап бирә, ананың яңа балага узуын тоткарлый һәм башкалар, һәм башкалар. Ирләрдә дә ул нәсел һәм үрчү өлкәсе өчен җавап бирә, простата һәм башка җенес әгъзаларының үсешенә тәэсир итә. Гармоның барлык функцияләре дә әле ачыкланып бетмәгән, тик табиплар пролактинның хатын-кызда ана хисе уятуын да раслыйлар. Тагын бер шундый кызыклы гармон бар – окситоцин. Аны мәхәббәт гармоны дип атыйлар. Баш миенең гипоталамус дигән өлешендә ясала дип танылган булса да, окситоцинны йөрәк бүлеп чыгара дип раслаучы галимнәр дә җитәрлек. Бу гармон да хатын-кызлар һәм ирләр, аналар һәм балалар арасында мәхәббәт хисе уятуда катнаша дип раслана. Аның әниләрнең бала табу процессын җиңеләйтүе дә билгеле. Адәм баласы тууга бу гармонга мохтаҗ була, әмма шунысы кызыклы: окситоцин балага беренче тапкыр күкрәк сөте белән керә, бала сөт йоту белән, арка нервлары аша гипоталамуска барып җитә һәм сабыйның үз организмында да эшләнә башлый. Безнең халык “Ана сөте белән кермәгән, тана сөте белән кермәс,” – дип белми әйтми. Күкрәк сөте аша балага кергән алыштыргысыз элементларны санап бетерү дә мөмкин түгел һәм бу феномен әле ачыкланып беткән дип тә әйтеп булмый. Гомумән, ана организмы, бала ярлган моменттан ук “иң яхшысы – балага” дигән принцип белән программалаштырылган. Яралгы урнашкан ана карынына агучы кан плазмасында аксым күләме шул ук вакытта янәшә артерияләрдән агучы кандагы аксым күләменнән күп тапкырлар артык булып чыга. Йөрәкнең ни рәвешле канны шулай бүлеп җибәрә алуы табиплар өчен сер булып кала бирә.\nИнде бала ташлаучы һәм бала үтерүче (карындамы, дөньяга килгәчме –аерма юк) хәсрәт “ана”ларга килсәк, аларның таш бәгырьләре Аллаһы Тәгаләнең рәхмәтеннән өлеш алмый калганнар дип уйлыйк. Статистика исә күкрәк баласын буучы аналар санының кискен темплар белән үсүен раслый.",
    "description": "1984 елда Туфан Миңнуллин “Әниләр һәм бәбиләр” драмасын язды. Драматур инде ул чакта ук зур шөһрәткә ия һәм татарның төп театрында әсәрләрен куюда мәһрүмлек кичерми иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/dilemma-sterergme-terergme-iaki-ana-ste-beln-ni-ker-5d68c81d95aa9f00aeaedab3",
    "published_at": "2019-08-30",
    "views_count": 10,
    "views_till_end_count": 8,
    "sum_view_time_sec": 1884,
    "comments_count": 1,
    "slug": "dilemma-sterergme-terergme-iaki-ana-ste-beln-ni-ker"
  },
  {
    "title": "Кредитсыз тормыш",
    "cover": "https://avatars.mds.yandex.net/get-zen_doc/1545908/pub_5d6ccc7ddfa9ce00ad8706d7_5d6ccd27c7e50c00b33d6cad/scale_1200",
    "body": "Россиянең икътисади үсеш министры Орешкин әфәнде байтактан бирле инде илдә кредит куыгы кабаруга борчыла һәм моның икътисади кризиска китерәчәген әйтеп чаң суга. Бу мәсьәләдә ул инде берничә тапкыр Үзәк Банк белән бәхәскә керде. Аңлашыла инде: банкирлар халык күпме теләсә, аны шуның кадәр процентлы акча белән коендыру ягында. Процентлар зур булганда, хәтта берникадәр вакыттан соң түләүдән туктаучылар да алган күләмдә акчаларын банкка кайтарып бетергән була инде. Малларын тартып алып, күпчелек очракта рибачылар аларның процентларын да түләтеп бетерәләр.  Алар кайтарып бетермәсә, югалтуны башкаларның процентлары каплый. Икътисадның үсеше өчен кредитоманнар комсызлыгы бик зыянлы. Әҗәткә акча җыю башта гына ихтыяҗны куәтләп сәүдә әйләнешенә көч бирә. Берничә елдан соң төзелеш темплары кими, товар җитештерү аксый, түләүле хезмәтләр күрсәтүче бизнес ял итә башлый. Бизнесның бәяләрне күтәреп югалтуларын капларга тырышуы, товарга сорауның тагын да кимүенә, реаль керемнәрнең саегуына китерә. Әле бу атнаның дүшәмбесендә генә Владимир Путин нәкъ менә шуңа — реаль керемнәрнең кимүенә борчылды бит. Кремльдә булган киңәшмәдән соң, Үзәк Банк һәм Икътисади үсеш министрлыгы 2020 елдан кредит бирү темпларын киметү турында белдерү ясадылар. Эш бит инде шуңа барып җиткән: уртача һәр кредит алучы керемнәренең 43 процентын әҗәт түләүгә тота башлаган. Һәр җиденче кредитоман исә 73 процент керемен шуңа сарыф итә икән. Бу бит инде халык банкларга тулысынча коллыкка төшкән дигән сүз. Бу кадәр әҗәт түләп ничек икътисади үсешкә ирешеп булсын да, тормышның матди ягын ничек көйләп булсын?\nӘлеге юлларның авторы рибага (процентлы әҗәткә) каршы бик күп язмалар бастырды. Шундый язмалардан соң еш кына аңа: «Кредитка алмыйча яшәп буламыни?» дигән сәер сорау бирәләр. Сүз, билгеле, мул итеп яшәү турында бара. Муллык һәм байлык төшенчәсе исә миллионер һәм миллиардерларныкы бер төрле, фәкыйрь халыкта башкачарак. Әйтик, бай катлам арасында бүген шәхси машина тотуга караганда, такси чакырту отышлырак дигән фикер өстенлек ала бара. Хәтта җәмагать транспортында йөрүче миллиардерлар саны да арта бара. IKEA гигантына нигез салган Ингвар Кампрадны бервакыт иң яхшы бизнесменнарны бүләкләү тантанасына автобуста килгәне өчен чарага кертмичә торалар. Җәмәгать транспортында һәм метрода күзгә чалынган миллиардерлар тагын да бар. 2018 елны шәхси машинамны сатканнан соң, мин күрдем: транспорт чыгымнарым машинаны иминиятләштерү акчасына караганда да кимрәк икән. Әле тагын транспорт салымы түләргә, бензинга акча тотарга, вак-төяк ремонт өчен кесә төбен әйләндерергә туры килә. Шуларның барысын исәпләгәч, шәхси машина тоту кирәкмәгән купшылык дигән фикергә киләсең. Кредитка машина алып, процент түләгәнче, шул процент акчасына Татарстанны таксида аркылыга-буйлыга иңләп була икән, нигә дип җәмәгатьчелек фикеренә иярергә һәм фәкыйрьләр фәлсәфәсенә буйсынырга ди әле. Юлга автостоп белән чыгып китсәң, тагын да арзанграк төшә. Болай мин үзем быел ике тапкыр машина ялладым, бу миңа юлга үз машинама утырып чыгуга караганда якынча ике тапкыр гына кыйммәткәрәк төште. Миллиардер Чарльз Фининың шәхси машинасы да юк, фатиры да юк, менә дигән итеп яши. Тормыштан ләззәтне ул башкача ала: миллиардларын мохтаҗларга өләшеп бетерә. Ә беләсезме: башкаларга булышу әйтеп бетпергесез ләззәт бирә, тормышны стресслардан имин итә һәм… байлыкны арттыра. Фини үз тормышы белән моны раслый: миллиардларны өләшә дә тагын миллиардлар астында кала.\nКием-салым мәсьәләсендә дә шундый ук хәл. Мәшһүр Цукерберг һәрвакыт бер үк футболкадан йөри, җәмәгатьчелек фикереннән үлгәне юк. Киресенчә, аның имиджына арзанлы футболка серлелек һәм затлылылык кына өсти төшә. Тыйнак гардеробка ия булыргамы, кредит коллыгына төшәргәме дигән дилемманы һәркем үзенчә хәл итә инде. Миңа беренчесе охшый төшә. Миллиардлары өелеп торуга карамастан, Цукерберг үз туен ерак утрауда да түгел, ресторанда да түгел, үз өенең ишегалдында үткәрде. Безнең фәкыйрьләр арасында бит инде хәзер мәҗлесләрне рестораннарда үткәрү модага керде. Үз өеңдә берничә тапкыр арзанграк, күпкә затлырак табын оештырга була. Моның өчен үзең бик әллә ни мәшакатьләнсе дә юк. Самозанятыйлар менә дигән өстәл әзерләп бирәләр. Гомумән, чыгымнарны карап чыксаң һәм тиешенчә оптимальләштерсәң, кредиттан башка машина да алып була, йорт та төзи аласың, башкаларга әҗәткә дә биреп торасың. Соңгы 15 елдагы тормышымда мин шәхсән боларның барысын да башкардым: ике зур төзелеш алып барып ахырына кадәр җиткердем, машина да алып карадым, чит илләрдән дә әйләнеп кайттым. Бу эшләрне кредитка эшләсәм, күптән банкротлыкка чыккан һәм төшенкелеккә бирелгән булыр идем инде.\nСоңгы көннәрдә генә «Саклык банкы» минем телефонга чираттагы тәкъдимен юллады. 138 мең сумлык кредитны 17,9 процент белән алырга кыстыйлар. 5 ел дәвамында ай саен 3497 сум түләп барасы икән. Калькулятор күрсәтә: банк миннән 209 мең 820 сум кайтарып алачак икән. Гафу итегез, аның кадәр акчаны суга салырга минем хезмәт хакым артык кечкенә. Яраса һәм килешсәләр, мин ул банк хезмәткәрләренә шундый ук шартларда күбрәк акча биреп торыр идем. Аннан берничә тапкыр зуррак суммаларны процентсыз биреп торганым бар. Бер кредитоман белән бәлаләнгәннән соң, әҗәткә зур суммада акча бирмим инде ләкин. Кешеләр никадәр генә зарланмасыннар, хәзерге җәмгыятьтә дүрт саны таза-сау кешегә акча табу артык кыен эш түгел. Мал ишәйтүнең гадел, сыналган ысулларыннан файдаланырга һәм иренмәскә кирәк инде, билгеле. Процентлы кредитка акча алучылар чүп үләне кебек үрчемәсә, без бәяләрнең күпкә түбән, икътисадның күпкә җанлырак булуын күрер һәм материаль проблемаларны хәл итү тагын да җиңелрәк булыр иде.\nВладимир Владимирович дүшәмбе көнне тиктомалдан гына чаң сукмады: кредитоманнар үзләрен генә түгел, безнең барыбызны да бөлдерәләр",
    "description": "Россиянең икътисади үсеш министры Орешкин әфәнде байтактан бирле инде илдә кредит куыгы кабаруга борчыла һәм моның икътисади кризиска китерәчәген әйтеп чаң суга.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kreditsyz-tormysh-5d6ccc7ddfa9ce00ad8706d7",
    "published_at": "2019-09-02",
    "views_count": 183,
    "views_till_end_count": 117,
    "sum_view_time_sec": 9239,
    "comments_count": 4,
    "slug": "kreditsyz-tormysh"
  },
  {
    "title": "Кәфенлекнең кесәсе... яки җәннәт хакы ни торыр?",
    "cover": "https://avatars.mds.yandex.net/get-zen_doc/1895332/pub_5d6d2aa892414d00aebaaea5_5d6d2ad87cccba00adf95b3e/scale_1200",
    "body": "Районның ерак авылларыннан берсендә бер ир көтмәгәндә вафат булган. Аның якыннарыннан булган шагыйрь, аңа иптәшкә ияргән бер танылган композитор җирләргә кайтып төштеләр. Алдан хәбәрләшеп килешкән идек: мосафирлар төнгә миндә туктыйлар, җеназага иртән кузгалалар. Мәрхүмнең танышы булмасам да, җирләүдә мин дә катанашасы иттем, чөнки пәйгамбәребезнең (салаллаһу галәйһиссәлам) хәдисе бар: «Авыруларның хәлләрен белергә барыгыз, җеназаларга иярегез. Алар сезгә ахирәтне искә төшерерләр». Безнең ашкын тизлектән торган тормышта исә, тукталып, бакый дөньяны искә төшерү бик кирәкле гамәл: гөнаһлардан тәүбә итәргә, дөнья ыгы-зыгысына өстән карарга булыша. Кабер казыганда уйлану тиеш: бу синең дә соңгы тукталыш, бу синең дә соңгы тукталыш... Әмма, кызыл балчыкны өскә атканда, бу авылда да агай-эне бик алай моңга-зарга бирелми икән: мәзәк сүз әйтеп шаярышалар, көлешәләр. Казучылар бармак белән генә санарлык (авыл бик кечкенә) һәм күбесенчә өлкән яшьтәгеләр булуга карамастан: «Иннә лилләһи вә иннә иләһи рәҗигун, ягъни Аллаһтан килдек һәм аңа кайтабыз», — дип әйтүчеләр күзгә ташланмый. Галимнәрең берсе җеназа артыннан мәеткә Алланың рәхмәтен теләп баручыларны күргәч әйткән ди: «Үзегезгә рәхмәт теләсәгез яхшырак булыр иде. Инде ул мәет үлгән һәм өч куркудан котылган. Беренчесе, үлем фәрештәсен күргән. Икенчесе, үлем ачысын татыган. Өченчесе, актык сулауның куркынычын белгән». Безнең исә әле ул өч куркуны  үтәсебез бар, шуңа күрә мәеткә соңгы йорт әзерләгәндә һәм ул йортка җәсадны илтә барганда, шул куркынычлар турында уйлау фарыз.\nМәетне йортыннан күтәреп чыккач һәм зиратка таба юл алгач, йөзләр җитдиләнде, сөйләшүләр тукталды. Кабер өстенә  балчык өйгәндә дә тынлык иде. Процедураларның шуннан соңгысында мин катнашмадым, машинада калган композитор янына барып утырдым. Дөнья малының фанилыгы, ләззәтләрне кисүче үлем турында сөйләшеп киттек. Композитор кайсыдыр бер каләм иясенең: «Кәфенлекнең кесәсе юк...», — дигән сүзләрен искә төшерде. Аннан соң бер шигырь юлларын күңелдән укыды (композитор буларак ул шигърияткә гашыйк: көй сораган юллар эзләү белән мавыга). Шигырь юлларын мин сүзгә-сүз ятлап ук кала алмадым, эчтәлеге кыскача менә болайрак: «Бу дөньядан алган һәр нәрсә өчен түләргә кирәк, оҗмаһка эләгү өчен дә ким дигәндә үләргә кирәк...».\nӘҗәл расписаниесен бездән сорап төземи, кемгә кайчан киләсен алдан игълан итми, яшькә карамый, тазалыкка-авыруга карамый, әмма үлем — котылгысыз, моны һәркем белә. Әҗәлнең кинәт килү хасияте дә бар, монысы да мәгълүм. Тик безнең бөтен дине җеназа намазы, мәетнең өчесе, җидесе, кырыгы кебек мәҗлесләр белән төгәлләнгән агай-эне бер нәрсәдә ялгыша: үлем автомат рәвештә җәннәт капкасының ачылуы дигән сүз түгел әле ул. Җәннәт бар, җәһәннәм бар, кемнең кая эләккәнен бу дөньяда белү мөшкел эш. Ундүртенче йөздә Мәхмүд әл-Болгари дигән әдип яшәгән . «Нәһҗел-фәрадис» исемле китабында ул пәйгамбәребез Мөхәммәднең (салаллаһу галәйһиссәлам) хәдисләрен гыйбрәтле хикәятләр ярдәмендә аңлатып бирә. Классик әдәбият үрнәге буларак, куллардан төшми укылырлык бу китапны безнең татар укучысының бик азы гына белә, чөнки әсәр хәзерге әдәби телгә тәрҗемә ителмәгән, белгеч булмаган адәм баласына аңлау кыен. «Нәһҗел-фәрадис»нең оҗмах һәм тәмуг хакындагы бер фасылыннан бер риваятьне (хәдискә нигезләнгән) карап китик. Хак Тәгалә үз кодрәте белән оҗмахны яртакач, аны төрле рәхәтлекләр белән бизәде һәм Җәбраил фәрештәгә җәннәткә сәяхәт кылырга, андагы нигъмәтләргә күз салырга кушты. Җәбраил барып күз салды һәм күрде: Хак Тәгалә шундый ләззәтләр бар иткән — һичкемең күзе моңарчы күрмәгән, колагы ишетмәгән, күңеленә килмәгән. Боларны күреп таң калган фәрештә: «Йа Рабби, синең гыйззәтең белән ант кылам: бу оҗмахның сыйфатын ишеткәннәр, анда кермичә калмас», — дигән. Хак Тәгалә җәннәтнең дүрт ягына адәм баласының нәфесе өчен авыр булган эшләрне: җиһад, хаҗ кылу, ураза тоту, намаз уку, Аллаһка итагать итү кебек гыйбәдәтләрне тезеп чыккан, шуларны җәннәткә керүнең бәһасе дип игълан  иткән һәм янә фәрештәгә барып карап кайтырга әмер биргән. Изге гамәлләр белән уратылган оҗмахны күргәч, Җәбраил әйткән: « Йа Рабби, синең гыйззәтең белән ант кылам, хакыйкатьтә курыктым, һичкем оҗмахка кермәс», — дигән.\nАлаһы Тәгалә тәмугны яраткан, Җәбраилгә шулай ук карап кайтырга әмер биргән. Фәрештә барып күз салган һәм күргән: шундый газаплар бар — сөйләп аңлатырлык түгел. «Йа Рабби, синең гыйззәтең белән ант кылам: бу газапларны ишеткән һичекем тәмугка кермәс», — дигән Җәбраил. Хак Тәгалә тәмугның дүрт ягын нәфес теләкләре: исерткеч эчү, зина кылу, риба — процент капиталы белән табыш җыю, золым кылу кебек яман гамәлләр белән уратып алган. Боларны күреп кайткач, Җәбраил: «Йә, Рабби, бу рәхтлекләргә кызыгып, тәмугка һичкем керми калмас», — дигән.\nТормыш юлын җәннәткә лаек рәвештә гамәлләр кылып үтүчеләрне Аллаһы Тәгалә уңышка ирешүчеләр, өстенлек табучылар дип атый. Үзеңнең бу дөньядан ахирәткә таба атлаганда кая таба юл тотканыңны чамалау өчен Алаһның сүзе булган Коръәннән «Бәкарә» сүрәсенең беренче биш аятен уку да җитә. Алтынчы-җиденче аятьләрдә инде галәмнәрнең Раббысы инамаучыларны сыйфатлый һәм аларга ахирәттә газап вәгъдә итә, «Минем күңелем саф, миңа шул җитә», — дип тәкәббер үзбәя куючыларга һич өмет калдырмый. Дөнья малы һәм ләззәтләре белән хирысланып, гомернең кыскалыгын, юлларның барысының да ахыр чиктә каберлеккә илткәнен онытучыларга исә искә төшерик: кәфенлеккә чынлап та кесә текмиләр, чөнки моңа һич мохтаҗлык юк.",
    "description": "Районның ерак авылларыннан берсендә бер ир көтмәгәндә вафат булган. Аның якыннарыннан булган шагыйрь, аңа иптәшкә ияргән бер танылган композитор җирләргә кайтып төштеләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kfenlekne-kesse-iaki-nnt-haky-ni-toryr-5d6d2aa892414d00aebaaea5",
    "published_at": "2019-09-02",
    "views_count": 72,
    "views_till_end_count": 55,
    "sum_view_time_sec": 12241,
    "comments_count": 2,
    "slug": "kfenlekne-kesse-iaki-nnt-haky-ni-toryr"
  },
  {
    "title": "Сүз турында сүз",
    "cover": "https://avatars.mds.yandex.net/get-zen_doc/1899873/pub_5d6fe20d98fe7900adeb9b32_5d6fe23805fd9800ad22d2ab/scale_1200",
    "body": "Ерак шәһәрләрнең берсендә яшәп үлгән авылдашны җирләргә дип авылга алып кайтканнар. Миннән шактый ук өлкән булган ул кешене ишетеп кенә беләм. Авылдашларның берсе аның кордашы икән. Гадәттә вафат кешене яхшы сүз белән генә искә алырга тырышабыз. Бу юлы аның кордашы: “Ул мәктәптә укыганда кызларга ... дип әйтә иде”, – дип куйды. Газета бите күтәрмәслек ул сүздән чәчләребез үрә торды, колакларга кадәр кызарды. Әңгәмәбез шунда ук өзелде, без эшкә тотындык. Тик күңелдән уй китмәде. Яшьлек тилелеге белән тегеңә һәм моңа әйтелгән уңайсызрак сүзләрне хәтердән барларга тотындым. Без барыбыз да гүр иясе буласы кешеләр. Безнең соңгы хәбәрне ишеткәч, яшьлек дусларыбыз, танышларыбыз, ул шулай, болай әйткән иде дип ямьсез сүзләребезне искә алсалар, эш харап бит.\nБез сүз әдәбе, сөйләшү әдәбе турында рәтле-башлы тәрбия алмаган буын вәкилләре. Шуңа да күпләребезнең телендә ямьсез һәм мәгънәсез сүзләр шыплап тулган. Ул сүзләр күп вакытта үзләренең ахмаклыклары, урынсыз кулланылулары, яңгырашлары белән үк шаккатыра торган. Еш кына адәм баласы кальбенең ни дәрәҗәдә пычранган, тутыккан булуын аның сүзләре үк раслап тора. Әле күптән түгел генә Арча-Кенәр юлына авылга кайту өчен юлаучы машина тотып булмасмы дип чыгып бастым. Көн суык, үзәккә үтеп җил исә. Минем яшьләрдәрәк бер юлдаш та бар. Миннән күбрәк басып торган, туңган, сүгенә. Кибеткә генә дип киткән дә, автобуска соңга калган икән. Әллә кайсы әгъзаларының исемен әйтә-әйтә, автобусны һәм аның шоферын ачулана. Тыңлап торсаң, ни көләргә, ни еларга белмәссең. Үзенең бозык җенси теләкләрен белдереп, кемнәрнеңдер әллә кайчан үлгән аналарын, балаларын искә алучылар, гадәттә, үзләре әйткән сүзләрнең мәгънәләрен дә аңлап бетермиләр кебек тоела миңа кайчакларда. Аңласалар, ихтимал, телләрен аз булса да тыярга тырышырлар иде. Шулай уйланып, юлдашымның сукрануын тыңлап торганда, бер җиңел машина килеп туктады. Мин арткы ишекне ачып кереп утырдым. Артымнан ямьсез телле юлдаш та үтәргә җыена иде, шофер: “Юк, син утырмыйсың!” – дип аны кузгала башлаган машинадан төшереп калдырды. Тагын ниләр дип сүгенде икән бу ир кисәге бездән калганнан соң?\nСөйләшә белми сөйләшеп үземнең дә уңайсыз хәлләрдә калгалаган чаклар булды. Бу нәкъ менә кирәкле чакта гына акыл җитмәүдән. Гадәттә җәмәгать урыннарында күп сөйләгән кешеләр көтелмәгән бәлаләргә юлыгалар.\nАвтобуста “Ералаш” сюжетына кертерлек бер вакыйгага тап булдым. Ике ир-ат хатыннардан да болайрак итеп сөйләшеп баралар. Тавышлары бөтен автобуска ишетелә. Бу сүзләрне хатын-кыз я бөтенләй сөйләми, сөйләсә колактан-колакка гына. Ә болар тәмам туарылганнар. Берсе балдызы белән тәмам якын икән, интим мәсьәләләрне бик тә тәмләп-тәфсилләп танышына һәм инде, әлбәттә, ишетсеннәр дигән сыман, бөтен автобус халкына сөйләп бара. Икенчесенең дә балдызы бик мут икән, алар да “кыланырга” җыеналар икән. Әйе, әйе, күзләрендә тояк эзе уйнаган ул балдызны болай гына калдырырга ярамас. Боларның тотнаксызлыгыннан уңайсызланып кемдер йөткергәләп куя, кемдер тамагын кыра. Тегеләрнең исә үз гамьнәре гамь, кешедә исләре дә юк.\nНиһаять, автобус соңгы тукталышка җитте. Кеше төшә башлады. Ирләр дә сүзләрен йомгакладылар. Шул вакытта тел бистәләренең берсенең аркасына бер хатын какты. Теге борылып караса, хатынының бик якын танышларыннан берсе икән. Исеме белән эндәшә: “Хатыныңа сәлам әйт, ярыймы”, – ди. Ир кисәгенең авызы асылынып калды, сүз урынына ыңгырашкан авазлар гына чыкты. Һәм иң кирәкле чакта рәтле-башлы сүз таба алмады. “Син... син монда идеңмени?!” – диде ул, ниһаять, ыңгырашып. Хатын исә сүзне озакка сузып тормады, ирен чите белән генә елмайды да үз юлыннан китте.\nСүзне уйламыйча сөйләшүчеләр янәшәләрендә җәза бирердәй кеше булса да телләрен тыялар. Әйтик, мәктәп баласы – әтисеннән, укытучысыннан, ир – хатыныннан, хатыны – иреннән, качып гайбәт сөйләүче үзе каралткан танышыннан шүрли. Курыкмаучылар исә, җәза юк дип исәпләгән очракта, телләрен бәйдән ычкындыралар.\nФән исә без сөйләгән сүзләрнең һәм кылган гамәлләрнең эзсез калмавын инде ышанычлы итеп раслады. Омск физигы Виктор Ярцев, мәсәлән, без ишеткән, күргән, кылган, хәтта уйлаган нәрсәнең күзәнәкләребездәге ДНК молекулаларында язылып баруын раслый. Бу исә без сабый вакытта ук әбиләребез сөйләгән һәрнәрсәне язып баручы фәрештәләрнең бик тә реаль затлар икәнлеген ышанычлы итеп дәлилли. Мәгълүматның бик тә җиңел генә итеп магнитофон тасмасына һәм комьютер дискына язылуын күреп күнеккән һәм шул язмалардан көн дә файдаланган XXI гасыр кешесенә күзәнәктә тупланган мәгълүматның чынлыгына ышану кыен түгелдер дип исәплим мин үзем. Бигрәк тә бу хакта дөньяның дистәләрчә фәнни тикшеренү институты раслап торганда, атаклы генетиклар һәм физиклар генетик кодның катлаулы суперкитап икәнен берсүзсез таныганда. Динебез Ислам бу хакта кат-кат кисәтә, Кыямәттә кешенең әгъзалары аның кылган гамәлләренә шаһиnлек бирәчәк, хакыйкать тантана итәр көн килеп җитәчәк ди. Кешенең тәмугка эләгүенең төп сәбәбе итеп тә аның телен күрсәтә. Шулай булгач, телне тыю хәерлерәк булмасмы, җәмәгать?!",
    "description": "Ерак шәһәрләрнең берсендә яшәп үлгән авылдашны җирләргә дип авылга алып кайтканнар. Миннән шактый ук өлкән булган ул кешене ишетеп кенә беләм.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sz-turynda-sz-5d6fe20d98fe7900adeb9b32",
    "published_at": "2019-09-04",
    "views_count": 81,
    "views_till_end_count": 57,
    "sum_view_time_sec": 4870,
    "comments_count": 1,
    "slug": "sz-turynda-sz"
  },
  {
    "title": "Кандидатский минимум за рублевый максимум",
    "cover": "https://avatars.mds.yandex.net/get-zen_doc/1852544/pub_5d711d4804af1f00ae3e85b4_5d711d70fc69ab00aff459f7/scale_1200",
    "body": "Стремление различных слоев общества приобрести как можно больше материальных ценностей в последние годы стало принимать все более уродливые формы.\nОбожествление денег, приоритет материального над духовным - основные черты капиталистической идеологии - быстро завоевали многие умы. Расцвело мздоимство, широкую популярность получили многие виды криминального бизнеса, вошли в привычку обман и стяжательство. Население потеряло иммунитет к таким явлениям, стало считать их дозволенными и, увы, почти нормальными. Упадок общества начинается именно тогда, когда общественное мнение переворачивается в сторону соглашательства с позорными явлениями и в какой-то момент начинает восславлять их, возводить в ранг успешности, деловитости. Официально они продолжают считаться запретными, но в глазах людей некогда презренное перестает быть таковым, понятия чести и совести теряют всякую привлекательность. Метаморфоза ценностей охватывает все общество, а отдельные индивиды, не желающие принять новации, получают ярлык \"белых ворон\". Молва всегда сильнее официальной пропаганды, она быстро создает новые стереотипы, безжалостно ломая старые привычки.\nВ \"новой\" России в 90-е годы зародился новый бум - стремление несмотря ни на что поступить в вуз. И тогда, и в значительной степени теперь оно чаще всего было обусловлено желанием юношей получить отсрочку от призыва в армию. Сами же понятия \"образование\" и \"образованность\" девальвировались, поскольку достойно зарабатывать на жизнь знаниями стало почти невозможно. Цена таланта оказалась невысока. А вот студенческий билет получил принципиально новые вес и стоимость, определяемые объемом взятки, необходимой для поступления. Оценки в зачетных книжках тоже имеют свои прейскуранты… равно как курсовые и дипломные работы. Девиз \"Все продается и покупается\" нанес и продолжает наносить непоправимый урон высшему образованию и обществу в целом. Это уже стало аукаться техногенными катастрофами, роковыми врачебными ошибками, технологической отсталостью, нехваткой высококвалифицированных специалистов. Страна теряет свой потенциал. Продажность преподавательского состава готовит глобальную катастрофу общества. Катастрофа надвигается, но общество, загипнотизированное сиюминутными выгодами, старается не замечать ее.\nВ прошлом учебном году мне пришлось столкнуться с такой ситуацией. Обратилась ко мне мать студентки филологического факультета. Дипломная работа оказалась для ее дочери непреодолимой, а скачать готовенький текст из Интернета (как это нынче повсеместно принято) оказалось невозможно - уж очень тема специфичная. Попытка поменять тему не удалась: руководитель принципиально отказался пойти навстречу, зато после долгих просьб предложил адрес, где можно купить готовую работу. Похоже, \"несгибаемый\" педагог просто-напросто служил первым звеном налаженного конвейера, с помощью которого вымогались деньги у студентов. Впрочем, на сей раз вышла осечка - цена вопроса оказалась для клиентки непосильной.\nЧерез знакомых она вышла на меня. Я действительно иногда консультирую аспирантов, помогая довести до кондиции их научные работы. Правда, денег за это не беру - совесть и принципы не позволяют. Узнав историю студентки, я сначала возмутился, а потом, назло вузовским мздоимцам, решил помочь. Правда, в ее случае одними консультациями и советами обойтись было невозможно - действительно сложная тема предполагала кандидатский уровень подготовки. Проще было написать самому дипломную работу, так и сделал. Работа была успешно защищена, новый специалист получил диплом. В выигрыше не остался никто. А проигрыш общества от таких деяний наших вузовских мародеров налицо.\nЯ постарался забыть этот случай. Но, оказывается, платные \"услуги\" в нашем образовании набирают новый оборот: на рынке предлагаются уже не только курсовые и дипломные работы, но и кандидатские диссертации. Совсем недавно в мою дверь постучал молодой парень, аспирант одного из учебных заведений. По его словам, ему посоветовал обратиться ко мне известный вузовский ученый. Срок аспирантуры молодого человека уже подходил к концу, а диссертация не написана. И вот он приехал с деловым предложением: в кратчайшие сроки я должен написать кандидатскую диссертацию на заданную тему. Не бесплатно, разумеется. Я предлагаю молодому \"ученому\" помощь другого порядка: он сам напишет работу, а я буду консультировать и помогать оригинальными идеями. Но тщетно! Подниматься на вершины науки, сидя на чужих плечах, стало не просто не стыдно - способность купить себе документ о полученных знаниях является предметом особой гордости обладателей \"корочек\".\nУзнав, что после защиты диссертации мой собеседник хочет устроиться на работу в исследовательский институт старшим научным сотрудником, я наотрез отказал ему в помощи. Впрочем, наверное, он найдет себе кого-нибудь менее щепетильного и станет однажды дипломированным специалистом без образования. Только как, интересно, он будет работать по своему профилю?\nКонвейер платных диссертаций существует давно, но пользовались им обычно партийные боссы, министры и чуть позже новые русские бизнесмены. Им защита диссертации добавляла лишь солидности, а наукам, которые они якобы осваивали, появление очередных кандидатов и докторов большого вреда не приносило. Теперь же новоявленные \"ученые\" жаждут трудиться на профильных должностях, соответствующих своему статусу (и получать надбавки за степень). И как бы наукам в результате стараний таких деятелей не протянуть в скором времени ноги…",
    "description": "Стремление различных слоев общества приобрести как можно больше материальных ценностей в последние годы стало принимать все более уродливые формы.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kandidatskii-minimum-za-rublevyi-maksimum-5d711d4804af1f00ae3e85b4",
    "published_at": "2019-09-05",
    "views_count": 52,
    "views_till_end_count": 27,
    "sum_view_time_sec": 6007,
    "comments_count": 1,
    "slug": "kandidatskii-minimum-za-rublevyi-maksimum"
  },
  {
    "title": "Остап Бендерлар инкубаторы",
    "cover": "https://avatars.mds.yandex.net/get-zen_doc/114944/pub_5d7133c33d008800adc03ed5_5d7133e4bd639600ad2cf087/scale_1200",
    "body": "Бүген иртән почтаны ачуга, мине бәхетле итәргә атлыгып торучыларның яңа бер хатына юлыктым. 50 мең сумга гына бер көнгә 200 мең сум эшли торган могҗизалы җиһаз тәкъдим итәләр. 6 сәгать эчендә үзен аклый торган мондый җиһазны 5 мең сумга гына, калганын соңыннан түләп бетерү шарты белән, сатып ала да аласың. Менә бит: кешеләр тир түгеп кырларда эшлиләр, терлек- мал тоталар, хезмәт хакына бала тәрбиялиләр, хастаханәләрдә табип булып дежур торалар (менә бу соңгысына ирешү өчен 6 ел вузда, 2 ел ординатурада укырга кирәк, әле укыган өчен түләтергә дә мөмкиннәр), сантехник булып тыгылган-тишелгән торбаларны алыштырып мәшәкатьләнәләр… Ә син почта аша 5 мең сумны гына алдан түләп заказ бирәсең дә, сәгать саен кесәңә меңәрләгән сум акча яудыра торган могҗизалы җиһазга ия булсың. Калган 45 мең сумны түләү исә сиңа коймак белән чәй эчүдән дә җиңелерәк эш булачак. Кырда тузанга батып иген җыючы мокытлар ягына кызганулы күз ташлап, 5 меңне кесәңә салып, почта бүлекчәсенә барып мәшәкатьләнеп йөрисе дә юк. Хәзер он лайн банк аша теләсә кая акчаны мизгелләр эчендә күчереп була бит. Дөресен генә әйткәндә, яңа җиһазны кулыңа төшергәч, өйдә йоклап ятып кына акчалы була алмыйсың. Урамда кешеләр арасында бертуктаусыз йөреп торырга кирәк, чөнки прибор чит кешеләр кесәсендәге банк карталарыннан сиздерми генә 999 сум акчаны шудырып ала. Моның өчен аның белән бәхетсез карта ияләренә 30 метрга якынаерга гына кирәк. Карта машинада булса да, синең талавыңнан имин була алмый. Күз алдыңа китер: синең яныңнан тыз да быз машиналар үтеп йөри, кесәңә исә акчалар ява. Прибор өчен акча түләгәнче, бер нәрсәгә ышанырга кирәк: теоретик яктан андый җиһазның булуын мөмкин дип санасак та, аны беркем дә сиңа сатмаячак. Аның өчен акча түлисең икән, шунда ук үзеңне миллионлаган россияле буратинолар исемлегенә чиратсыз язылдым дип бел. Буратинодан сине бер генә нәрсә аерачак: утын түмәреннән яратлыган әкият персонажы бик беркатлы булса да, намусын югалтмаган. Ә син намусыңны кредитка сатып, сатып алучылар кесәсенә үзең үк акчасын да салып куячаксың.\nСоңгы еллар Россиясе Остап Бендерлар өчен чып-чын инкубаторны хәтерләтә. Монда көн саен берничә алдар борынлый һәм җиң сызганып эшкә чыга. Мошенниклык схемалары күз иярмәс тизлектә үрчи һәм таралалар. Менә «Российская газета»ның соңгы саны шундый схемаларның берсен шәрехли. Сиңа Мәскәүдәге Юстиция министрлыгыннан яисә Тикшерү комитетыннан шалтыраталар, җинать эше фигуранты булуыңны әйтәләр һәм бушлай адвокат тәкъдим итәләр. Соңыннан «адвокат», сине куркытып, байтак акчаңны савачак. Әгәр тикшертеп карасаң, сиңа шалтыраткан номерның, чынлап та, закон сагында торучы югары оешманыкы икәненә ышана алыр идең. Хәзер шундый технологияләр бар икән: телефоныңда шалтыратучының түгел, башка  кешенең номеры пәйда булачак. Мондый «адвокат»лар кармагына бик күп россияле капкан икән инде. Бездә бит интернет аша нәрсәдер сатып алганда гына да реаль җинаять эше ачылу фактлары җитәрлек. Чит илдән дару сатып алып кына да таш капчыкка озатылучылар байтак. Шуңа күрә россияле мокытлар мошенниклар ятьмәсенә куып кертелгән вак балык шикелле тоталар үзләрен.\nСоңгы көннәрдә Света исемле урам җыештыручыны 32  миллион доллар урлаганы өчен хөкем итеп мәгълүмат кырын шаулаттылар бит әле. Хәзер Светланага ай саен 7 мең биш йөз сум акча күчереп, әҗәтен 259 мең 700 ел буе түләргә туры киләчәк, чөнки суд карары шундый. Әҗәтләрнең мирас булып та күчүен исәпкә алганда, оныкларның оныклары әбиләренең ачык авызлыгы өчен гомерләре буе түлмәс дип беркем дә гарантия бирә алмый. Светлананың тозакка төшүе исә болайрак булган: ниндидер серле кешеләр аны бер компаниянең директоры итеп рәсмиләштергәннәр дә, компания исеменнән бик дәү кредит алдыртканнар һәм акчаларны үз кесәләренә шудырып юкка чыкканнар. Хәзер урам җыетыручы булып эшләүче хатын шул акчаларны банкка түләп бетерергә тиеш дип... суд карар чыгарган. Суд чыгымнарын каплау өчен генә дә Светага 127 миллион сумнан артык акча табарга туры киләчәк. Әле ярый казыйлар чын каракларны эзләп мәшәкатьләнмәгәннәр, югыйсә суд чыгымнары миллиардларны тәшкил итәр иде, мөгаен. Монда инде судьяларның аппетитына да сокланырга гына кала.\nӘгәр Россия буратинолар иле булмаса, Остап Бендерлар алай ук күп үрчемәс иде, ихтимал. Әмма илдәге законнарның да безне көчләп утын түмәренә әйләндерә торган итеп язылуын исәпкә алсак, ниндидер көчләр безнең илне Остап Бендерлар өчен махсус инкубаторга әйләндерү тәҗрибәсен үткәрәләр мәллә дигән сорау туа башта. Көн саен пылт итеп кенә борнап торган мошенниклар кармагына капмас өчен, беркайчан да банк документларына кул куймаска, телефоннан шалтыратып янаучылар алдында каушап төшмәскә, закон буенча сиңа бушлай хезмәт күрсәтергә тиешле кешеләргә бер тиен дә түләмәскә, банк картасы мәгълүматларын бик нык яшереп тотарга кирәк. Шулай эшләгәндә дә талаудан имин була алмассың, мөгаен, чөнки язма башында сөйләнгән «Бал корты» (Пчела) дигән приборны кемдер уйлап тапмас һәм синең картаңдагы акчаларыңны сиздерми генә сава башламас дип гарантия биреп булмый. Иң мөһиме идея бит. Идея тудымы, аны кайчандыр тормышка ашыру җае табылмыйча калмый. Хәзер инде банк картасын мошенниклар һөҗүменнән саклый торган «Йозак» дигән прибор уйлап табып, шуны сиңа тәкъдим итә торган икенче мошенникларың борнавын көтәсе генә калды.",
    "description": "Бүген иртән почтаны ачуга, мине бәхетле итәргә атлыгып торучыларның яңа бер хатына юлыктым. 50 мең сумга гына бер көнгә 200 мең сум эшли торган могҗизалы җиһаз тәкъдим итәләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ostap-benderlar-inkubatory-5d7133c33d008800adc03ed5",
    "published_at": "2019-09-05",
    "views_count": 48,
    "views_till_end_count": 26,
    "sum_view_time_sec": 5589,
    "comments_count": 0,
    "slug": "ostap-benderlar-inkubatory"
  },
  {
    "title": "Бер табасы иде...",
    "cover": "https://avatars.mds.yandex.net/get-zen_doc/1641332/pub_5d72049335c8d800ade4e33e_5d7204aaec575b00ac09f823/scale_1200",
    "body": "Юалтканнар әле күп түгелдер,\nТик нигәдер күңел эзләнә лә.\nБер инәлеп кычкырасы килә,\nБер сәбәпсез бәгырь өзгәләнә.\nЮгалтканнар әле күп түгелдер...\nТапканнар да\nТүгел әле күңел юатырлык.\nБер табасы иде хакыйкатьне\nГамьсезләрне хәтта уятырлык.\nБер табасы иде мәхәббәтнең\nХыянәтсез көн иткәнен.\nҺәм табасы иде сүрелмәслек\nНык булганын өметләрнең.\nҖәлилләрнең соңгы көрәш җыры —\nОчы табылмаган серле йомгак.\nБер табасы иде шул җырларны,\nБер кайтасы иде Җирне урап.\nБер табасы иде тапмаганны,\nҖирдә генә аунап ятмаганны.\nШуңа безнең бәгырь өзгәләнә,\nШуңа безнең күңел эзләнә лә.",
    "description": "Юалтканнар әле күп түгелдер,",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ber-tabasy-ide-5d72049335c8d800ade4e33e",
    "published_at": "2019-09-06",
    "views_count": 87,
    "views_till_end_count": 78,
    "sum_view_time_sec": 2434,
    "comments_count": 1,
    "slug": "ber-tabasy-ide"
  },
  {
    "title": "Үткән көннәр кайтмый",
    "cover": "https://avatars.mds.yandex.net/get-zen_doc/52326/pub_5d724ae4e6cb9b00aea4fd58_5d724b10bc251400ade4ecbe/scale_1200",
    "body": "Көн үттеме, кире кайтмый,\nЕласаң да, сыкрасаң да.\nСагынуны, сызлануны\nВакыт икән сукмый санга.\nКабатланмас өчен шулай\nҮтә еллар, гасырлар да.\nНи җыела күңелеңдә —\nГамьме, моңмы — барсын  барла,\nБарсын сакла хәтереңдә.\nГазиз булса кешелеккә\nҖәүһәрләрне күмә алмый\nТаулар, ташлар ишелеп тә.\nҖирдә ятмый алтын булса,\nБер табыла, күтәрелә.\nСин бәхетле карый алсаң\nГорурланып үткәнеңә.\nКөн үттеме, кире кайтмый.\nӘйләнә җир мәңгелектә.\nӘ кешелек йөрәгендә\nМәңге сүнмәс моңнар йөртә.",
    "description": "Көн үттеме, кире кайтмый,",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tkn-knnr-kaitmyi-5d724ae4e6cb9b00aea4fd58",
    "published_at": "2019-09-06",
    "views_count": 5,
    "views_till_end_count": 4,
    "sum_view_time_sec": 108,
    "comments_count": 0,
    "slug": "tkn-knnr-kaitmyi"
  },
  {
    "title": "Бәхетле көн турында шигырь",
    "cover": "https://avatars.mds.yandex.net/get-zen_doc/1221393/pub_5d724b8743fdc000ada33703_5d724c5246f4ff00adf87cbc/scale_1200",
    "body": "Хәтереңә куй төенләп:\nБу көнең — алтын көнең.\nСагынырсың бу көнеңне,\nТартканда язмыш йөген,\nӨзелсә әгәр сулкылдап\nБәгыреңдә бер тамыр,\nЯзмышка кулың селтәсәң,\nБу көнең сине табыр.\nРухыңны канатландырып,\nЯктыга алып чыгар.\nЯзмышың сынауларына\nКүңелең шуңа чыдар.\nОнытма, Кешем, язмышның\nШәфәгы бар, таңы бар.\nБәхетле шул көннәреңне\nҮткәнеңнән танып ал.\nҮткәнеңнән ал танып та\nКалканың итеп куллан.\nСакласын бәхетле көнең\nКүңелне яман уйдан.",
    "description": "Хәтереңә куй төенләп:",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bhetle-kn-turynda-shigyr-5d724b8743fdc000ada33703",
    "published_at": "2019-09-06",
    "views_count": 4,
    "views_till_end_count": 3,
    "sum_view_time_sec": 365,
    "comments_count": 0,
    "slug": "bhetle-kn-turynda-shigyr"
  },
  {
    "title": "Хәтер",
    "cover": "https://avatars.mds.yandex.net/get-zen_doc/1895133/pub_5d74aaee8c5be800adbf97b3_5d74abd96d29c100aed634ee/scale_1200",
    "body": "Кузгалды инде хәтер —\nТүз генә, түзмә генә.\nНабатлар булып сугар ул,\nҮтәр ул үзәгеңә.\nНабатлар булып сугар ул,\nКамчылар үткәнеңне.\nБелә бит ул үткәннәрдән\nНиләрне көткәнеңне.\nНиләрнең төнлә сызлатып,\nЙокыдан уятканын,\nТирәндә, күңел төбендә,\nНинди моңнар ятканын.\nКузгалды инде хәтер.\nСагын да, сагынма да.\nОнытма караш ташларга\nКиләчәк ягына да.\nАлдагы көннең хатасын\nЯсамаска азаплан.\nТора бу тормыш шатлыклар\nАралашкан газаптан.",
    "description": "Кузгалды инде хәтер —",
    "lang": "tt",
    "link": "https://zen.yandex.ru/media/id/5b81707d5d36b000af9e8529/hter-5d74aaee8c5be800adbf97b3",
    "published_at": "2019-09-08",
    "views_count": 4,
    "views_till_end_count": 4,
    "sum_view_time_sec": 75,
    "comments_count": 0,
    "slug": "hter"
  },
  {
    "title": "Уңышка 20 баскыч Кабахәтлек канунының капма-каршысы",
    "cover": "https://avatars.mds.yandex.net/get-zen_doc/1892973/pub_5d74e300e882c300af10e2e6_5d74e32dc49f2900ad44687b/scale_1200",
    "body": "Россия психологы Наталя Грэйсның «Грэйс кануннары» дип аталган китабы бик күп  закончалыклы күренешләрне туплаган. Психолог үзе аларны кабахәтлек законнарының капма-каршысы дип атый. Без шул китаптан 20 иң кызыклы закончалыкны алып, сезгә тәкъдим итәбез.\n1. Перфекционизм кануны. Бар нәрсәне дә иң яхшы рәвештә башкарырга кирәк. Вакыт тулыландырылмый торган ресурс булганлыктан, эш вакытын максималь нәтиҗәле итеп уздырырга.\n2. Фаза кануны. Кешенең кәефе күп төрле факторларга бәйле. Туйганчы йокладыгызмы, күпме ашадыгыз, эшегездә проблемалар юкмы һәм башкалар. Күпләр тышкы факторларның кәефкә тәэсирен бәяләп җиткермиләр. Боларның бары тик фаза гына икәнен аңларга һәм аларны файдаланырга өйрәнергә кирәк.\n3. Дөрес гамәлләр кануны. Кешенең гамәлләре дөрес булса, аның тормышы көннән-көн яхшыра бара.\n4. Түләү кануны. Кешегә бу тормыштагы һәр нәрсә өчен дә түләргә туры килә.\n5. Рухи лимфа кануны. Көчләрне торгызырга өйрәнергә кирәк. Менә берничә ысулы:\n— физик ял (йокы, душ, массаж);\n— физик күнегүләр;\n— гыйбадәт.\n6. Кәрзин һәм туп кануны. Уйлар — туплар, башлар — кәрзиннәр. Нәрсә турындадыр бик нык һәм өзлексез уйласаң, баш миенең кәрзиннәре очып баручы күпсанлы тупларны бик җитез эләктереп ала башлыйлар.\n7. Нульгә калдыру кануны. Баш миенә нульгә әйләндерү — бернинди дә мәгълүмат кабул итми һәм көчен яңадан торгыза торган период кирәк.\n8. Вак-төяктән гыйбрәт алу кануны. Кеше вак-төяктә үзен ни рәвешле күрсәтсә, чынлыкта ул шундый.\n9. Талантка мөнәсәбәтләрнең капма-каршылыгы кануны. Талантлы кешеләр поляр реакция тудыралар: я соклану яисә нәфрәт. Әгәр сез талантлы булсагыз, бар кеше дә сезне яратыр дип өметләнергә ярамый. Һәрвакытта да дошманнарыгыз булачак.\n10. Әйберләр кануны. Кешенең әйберләре никадәр күп булса, аларга ул шуның кадәр күбрәк вакытын сарыф итә. Кирәксез иске-москыдан аның белән бәйле хатирәләргә бирелми генә арыныгыз.\n11. Киемдә ару кануны. Тизрәк ял итү өчен, тәртиптә булып тоелуга карамасатан, киемегезне алыштырыгыз.\n12. Уртак хәтер кануны. Кешеләрне барыннан да бигрәк уртак вакыйгалар якынайта.\n13. Йогынты кануны. Даирә күп нәрсәгә тәэсир итә. Без үзебез белән янәшә булган кешеләр төслегә әвереләбез һәм бик сирәк очракта гына аларны үзебез кебеккә  әйләндерәбез.\n14. Яхшы мөнәсәбәтләр кануны. Бик йогынтылы булмаган кеше белән яхшы мөнәсәбәтләр, «туз» белән өстән-өстән генә танышлыкка караганда нәтиҗәлерәк һәм яхшырак.\n15. Мизгел кануны. Нәрсәнедер эшләргә кирәклеген тоясың икән — эшлә: шалтырат, әйт, бар.\n16. Чүп үләне кануны. Чүп үләне файдалы үсемлеккә караганда яшәүчәнрәк. Кешеләр дә шулай ук.\n17. Могҗиза кануны. Нәрсә дә булса эшлисең икән, могҗиза булырга мөмкин.\n18. «Проблема=мәсьәлә» кануны. Проблема чишәргә кирәкле мәсьәлә генә ул.\n19. Тормышка ашкан көтүләр кануны. Нәрсә көтсәгез, тормыштан шуны алачаксыз. Яхшыны көтегез һәм гамәл кылыгыз.\n20. Бергә җигелеп тарту кануны. Бергә җигелгән ике ат 15 тонна йөкне урыныннан кузгалталар. Ә һәркайсы аерым тартса — бары 3 тоннаны гына. Бергәләп эшләгез.",
    "description": "Россия психологы Наталя Грэйсның «Грэйс кануннары» дип аталган китабы бик күп  закончалыклы күренешләрне туплаган. Психолог үзе аларны кабахәтлек законнарының капма-каршысы дип атый. Без шул китаптан 20 иң кызыклы закончалыкны алып, сезгә тәкъдим итәбез.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/uyshka-20-baskych-kabahtlek-kanunyny-kapmakarshysy-5d74e300e882c300af10e2e6",
    "published_at": "2019-09-08",
    "views_count": 5,
    "views_till_end_count": 2,
    "sum_view_time_sec": 93,
    "comments_count": 0,
    "slug": "uyshka-20-baskych-kabahtlek-kanunyny-kapmakarshysy"
  },
  {
    "title": "Ике фәрештә",
    "cover": "https://avatars.mds.yandex.net/get-zen_doc/1872259/pub_5d74e43e1d656a00ae5bb32a_5d74e4648f011100ad1810ae/scale_1200",
    "body": "Тормышыгыз гел уңышлы бара икән, уңышларны насыйп итүче Аллаһы Тәгаләгә иман китерегез һәм «әлхәмдүлилләһ» дип мактау әйтегез, ин шәә Алла, бу уңышыгыз ахирәттә дә дәвам итәр, әгәр авырлык артыннан авырлык килә икән, тагын сынауларны бирүче Галәмнәр Раббысына «әлхәмдүлилләһ» дип әйтегез, чөнки...\nКүкнең дүртенче катында ике фәрештә очрашканнар. Берсе икенчесеннән сораган:\n— Кая һәм ни өчен юл тоттың?\n— Үземә тапшырылган гаҗәеп бер йомышны үтәргә барам, — дигән икенчесе. — Бер шәһәрдә, бер имансыз үлә, аның балык ашыйсы килә. Тик ул ашарга теләгән балык, ул җирдә ага торган елгада яшәми. Миңа шул балыкны табып, елгага ташларга, балыкчыга ул балыкның эләгүен тәэмин итәргә куштылар. Аннан соң аны шул үлеп ятучы имансызга алып барып ашатырга тиешләр.\n— Ни сәбәпле бу шулай эшләнергә тиеш?\n— Бу дөньяда эшләгән барлык яхшылыклары өчен аңа Аллаһы Тәгалә Җирдә яшәгәндә үк берсеннән башкасына үз рәхмәте белән түләп бетерде. Калган бер яхшылыгы өчен дә яхшылык белән түләргә тели. Аллаһ имансызга, Ахирәткә яхшы берни дә калдырмыйча, бу дөньяда ук барын да биреп бетерә. Ә син кая юл тоттың?\n— Мин синекеннән дә гаҗәбрәк йомышны үтәргә барам. Бер шәһәрдә иман иясе үлергә ята һәм аның сөт эчәсе килә. Аның гомере буе эшләгән гөнаһлары, начар гамәлләре аңа ирешкән бәла-казалар, хәсрәтләр сәбәпле кичерелеп бетерелделәр. Бер гөнаһы гына калды. Мин үлүчегә эләкмәсен өчен сөтне түгәргә барам. Ул үлем алдыннан соңгы теләге үтәлмәгәнгә кайгырачак, шул рәвешле аның соңгы гөнаһы да кичерелеп, Ахирәткә гөнаһсыз барачак һәм җәзаланмаячак.\nАллаһы Тәгалә  бу дөньяда ук, җәза итеп хәсрәт һәм бәла казалар җибәреп, иманлы изге кешеләрнең гөнаһларын кичерә, чистартып Ахирәткә ала да тәмуг газапларыннан саклый.",
    "description": "Тормышыгыз гел уңышлы бара икән, уңышларны насыйп итүче Аллаһы Тәгаләгә иман китерегез һәм «әлхәмдүлилләһ» дип мактау әйтегез, ин шәә Алла, бу уңышыгыз ахирәттә дә дәвам итәр, әгәр авырлык артыннан авырлык килә икән, тагын сынауларны бирүче Галәмнәр Раббысына «әлхәмдүлилләһ» дип әйтегез, чөнки.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ike-fresht-5d74e43e1d656a00ae5bb32a",
    "published_at": "2019-09-08",
    "views_count": 49,
    "views_till_end_count": 32,
    "sum_view_time_sec": 1117,
    "comments_count": 1,
    "slug": "ike-fresht"
  },
  {
    "title": "Ни өчен клавиатурадан баш тартып, кулдан язуга күчәргә кирәк Мөмкинлекләрегезне үстерүнең бер нәтиҗәле юлы",
    "cover": "https://avatars.mds.yandex.net/get-zen_doc/1350031/pub_5d74e5a6eb268200ad76fd8b_5d74e6d25d636200ade9da4c/scale_1200",
    "body": "Сез үзегезнең көнегезне планлаштыру өчен нәрсә файдаланасыз: каләм һәм блокнотмы яисә смартфондагы программанымы? Гаҗәп күп санлы планировщиклар, электрон блокнотлар һәм башка программалар булуга карамастан, кулдан язу сезгә клавиатурада басуга караганда күбрәк файда китерәчәк. Һәм бүген без сезгә ничек һәм ни өчен шулай икәнен сөйләрбез.\nКулдан язуның өстенлекләре\nБу баш мие өчен бик яхшы тренировка. Кулдан язу балаларга язарга һәм хәрефләрне хәтердә калдырырга, идеяләр формалаштырырга һәм коммуникатив (аралашу) күнекмәләрен яхшыртырга булыша. Бу хакта Норвегиядәге  University of  Stavanger галимнәренең тикшеренү нәтиҗәләре сөйли. Алар кулдан язу процессында клавиатурага баскан вакыттагыга караганда баш миенең күбрәк өлешләре эшләгәнлеген раслыйлар.\nКулдан язу балаларга гына түгел олыларга да файдалы. Галимнәрең бер эксперименты 20 хәрефтән торган алфавитны өйрәнү бурычы йөкләнгән ике төркемне тикшерүдән тора. Беренче төркем кулдан язуны файдалана, икенчесе — клавиатураны. 6 атнадан соң үткәрелгән тест беренче төркемнең хәрефләрне хәтерләүдә икенче төркемгә караганда күпкә яхшы нәтиҗәләргә ирешүен күрсәтә. Моннан нәтиҗә ясала: хәтерне яхшырту өчен кулдан язу клавиатурада басуга караганда күпкә эффектлырак.\nБез кулдан язган мизгелдә ниләр була\nБез каләм белән кулдан яза башлауга, баш миендә катлаулы процесс активлаша. Бу мизгедә баш миенең АСР (активлаштыруның регулятор системасы) дигән өлеше эшли башлый. Ул, безгә агымдагы бурычка игътибарны тупларга булышып, фильтр функциясен башкара.\nБез каләмне ничек тотарга икәнен белергә, нинди формадагы кайсы хәрефләрне файдалануны уйларга, аларны үзара ничек тоташтырырга икәнен  күз алдына китерергә тиешбез. Тулаем караганда, язу процессы хәрәкәт һәм күрү функцияләрен үз эченә ала. Без белемнәрне эчтәлекле образларга әйләндерү өчен баш миен күпкә югарырак дәрәҗәдә файдаланабыз. Моңа тагын мәгълүматны истә калдыру процессын да өстәргә кирәк. Төрле ике клавиатурага басу һәм мәгълүматны экраннан кабул итү исә андый нәтиҗә бирми, чөнки бөтенләй башка процессны активлаштыра.\nКулдан язган тамгалар безгә өйрәнергә булышалар\nКулдан язу  - укытуның эффектлы инструменты (лекция конспектларын хәтерлисездер дип уйлыйм). Лекция тыңлаганда, мәгълүматның 10 проценты гына хәтердә кала. Язу исә бу цифрны күпкә яхшырта, чөнки бу процесс вакытында баш мие мәгълүматны фильтрлый һәм структурлаштыра. Хәзер студентларның күпчелеге конспектлаштыру өчен үз компьютерларын файдаланалар, әмма галимнәр компьютерда җыелган текстны дәресләрдән соң кулдан күчерергә катгый рәвештә киңәш итәләр.\nКулдан язу ярдәмендә хәтерне ничек яхшыртырга\nКулдан язуның әһәмиятен аңлаганнан соң, безнең һәркайсыбыз каләм һәм блокнот ярдәмендә үзе өчен көндәлек хәтер  күнекмәләре планын төзи ала. Мәсәлән:\nБерничә кат язарга. Процессны кабатлау мәгълүматны тизрәк хәтердә калдырырга булыша.\nЕш язарга. Сез тәүлек эчендә кат-кат язып 70 процентка күбрәк хәтердә калдыра аласыз, ә материалны даими уку нәтиҗәне 20 процентка гына яхшырта.\nИң нәтиҗәле вакыттта шөгыльләнергә. Әйтик, тургайлар (иртән эшләүчеләр) моны көчлре ташып торганда иртүк эшләсеннәр.\nХәтер карталарын файдалану, чөнки алар фактларны истә калдыру өчен бик эффектлы. Мәгълүматны кәгазьгә төшерүнең башка форматларын да файдаланырга мөмкин.",
    "description": "Сез үзегезнең көнегезне планлаштыру өчен нәрсә файдаланасыз: каләм һәм блокнотмы яисә смартфондагы программанымы? Гаҗәп күп санлы планировщиклар, электрон блокнотлар һәм башка программалар булуга карамастан, кулдан язу сезгә клавиатурада басуга караганда күбрәк файда китерәчәк.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ni-chen-klaviaturadan-bash-tartyp-kuldan-iazuga-kchrg-kirk-mmkinleklregezne-sterne-ber-ntile-iuly-5d74e5a6eb268200ad76fd8b",
    "published_at": "2019-09-08",
    "views_count": 256,
    "views_till_end_count": 163,
    "sum_view_time_sec": 7478,
    "comments_count": 9,
    "slug": "ni-chen-klaviaturadan-bash-tartyp-kuldan-iazuga-kchrg-kirk-mmkinleklregezne-sterne-ber-ntile-iuly"
  },
  {
    "title": "Ни чәчсәң, шул үсә",
    "cover": "https://avatars.mds.yandex.net/get-zen_doc/1648379/pub_5d75130ff73d9d00ae3d37b4_5d75133df73d9d00ae3d37b7/scale_1200",
    "body": "Бүген чәчкәннәрегезгә сак карагыз. Бу сезнең киләчәктәге уңышыгызны билгели бит. Үсеп чыккан орлыклар безнең тормышны яхшырта да, начарайта да алалар, алар — безнең гамәлләребезнең җимешләре. Әйе, без бер вакыт үз эшләребезнең җимешләрен татыячакбыз һәм бүген сайлаганыбыз өчен иртәгә түләячәкбез.\nБер көнчыгыш иленең императоры картайган һәм үзенә алмаш әзерләргә вакыт җитүен аңлаган. Әмма алмашны үз ярдәмчеләре яисә варислары арасыннан билгелисе урынга, ул бүтән юл сайларга карар кылган. Империядә яшәгән барлык яшьләрдән ул бер көндә бергә җыелырга үтенгән. Барысы да җыелгач, император яшьләргә шундый сүзләр белән мөрәҗәгать иткән: «Мин инде картайдым, ялга китәргә вакыт. Безгә икенче император сайларга кирәк. Мин сезнең арагыздан берегезне сайларга будым».\nИмператорның балаларын шок тоткан. Әмма император дәвам иткән: «Бүген мин сезнең һәркайсыгызга берәр орлык бирәм. Болар үзгә бер үсемлекләрнең орлыклары. Сезнең ул орлыкларны чәчүегезне, су сибеп торуыгызны һәм шушы көннән соң нәкъ бер ел үткәч, орлыклардан үскән үсемлекләр белән бирегә әйләнеп килүегезне телим. Шуннан соң мин сез күтәреп килгән үсемлекләрне чагыштырырмын һәм, мин кемне сайласам, шул чираттагы император булыр!»\nЛинг исемле бер яшь егет тә ул көнне императорның кабул итүендә булган һәм, башкалар кебек үк, орлыклар алган. Ул өенә кайткан һәм, дулкынланып, әнисенә сарайда ниләр булуын сөйләп биргән. Лингның әнисе улына чүлмәк һәм үсемлек өчен туфрак сайларга булышкан, егет орлыкны чәчкән һәм су сипкән. Ул аңа көн саен су сипкән, үрентеләр күренерме дип, күзәтеп торган. Якынча өч атналап вакыт үтүгә, башка яшьләр үзләрендәге орлыклар һәм инде шытып үсә башлаган үсемлекләр турында сөйләшергә тотынганнар.\nЛинг үз орлыгына су сибүен дәвам иткән, ләкин анда бер нәрсә дә үсмәгән. Тагын 3 атна, аннан 4 атна, аннан соң 5 атна үткән. Шуңа карамастан Лингның чүлмәгендә берни дә шытмаган. Башка барлык яшьләр үз үсемлекләре, аларның ничек тиз үсүләре турында сөйләшкән чакта да, Линг чүлмәгендә берни дә, хәтта кечкенә генә үсенте дә пәйда булмаган һәм ул үзен эше уңмый торган кеше итеп сизгән. Күңел ачысы белән ул  орлыкны харап итүен танырга мәҗбүр булган. Әмма Линг дусларына берни дә әйтмәгән. Ул бары тик көтүен дәвам иткән, күңел төпкелендә  аның орлыгы да шытар бәлки дигән өметен югалтмаган.\nНиһаять, ел төгәлләнгән, һәм империядәге барлык яшьләр үз үсемлекләрен имераторга тикшерергә күтәреп килгәннәр. Башта Линг әнисенә сарайга буш чүлмәк күтәреп барырга җыенмавын әйткән. Тик әнисе егеткә гадел булырга һәм нәрсә булуын сөйләп бирергә киңәш иткән. Линг үзен бик начар хис итсә дә, йөрәге белән әнисенең хаклы икәнен таныган. Ул буш чүлмәкне алган да сарайга киткән. Императорга килүгә, Линг башка егетләр үстергән үсемлекләрнең төрлелегенә таң калган. Алар бик матур, зурлыклары һәм формалары белән дә төрле булганнар. Линг буш чүлмәген идәнгә куйган, барысы да аннан көләргә тотынганнар. Кайберәүләр аны кызганган һәм алар бары тик: «Ярый, яхшы, тырышып карагансың инде», — дигәннәр.\nАннан соң залга император кергән һәм егетләрне сәламләгән. Линг башкалар артына качкан. «Булдыргансыз! Нинди мәһабәт үсемлекләр, агачлар һәм чәчәкләр үстергәнсез, — дигән император. — Бүген сезнең берегез император булачак!» Көтмәгәндә ул зал эчендәге Лингны һәм аның буш чүлмәген күреп алган. Ул сакчыларга Лингны алга чыгарырга әмер биргән. Лингның коты очкан. «Император минем уңмаган икәнемне белә, — дип уйлаган ул. — Бәлки ул мине үтерергә боерыр?!»\nСакчылар Лингны алга чыгарганнар һәм император аның исемен сораган. «Минем исемем — Линг», —  дип җавап биргән  ул кыюсыз гына. Барысы да көлеп җибәргәннәр. Император бар кешегә дә тынычланырга кушкан, һәм аннан соң Лингка караган һәм игълан иткән: «Менә сезнең яңа императорыгыз! Аның исеме Линг!» Линг үз колакларныа үзе ышанмаган. Ул бит орлыгын үстерә дә алмады. Ничек аны император итеп сайлый алсыннар ди?\nШунда император әйткән: «Нәкъ бер ел элек мондагы һәр кешегә мин орлыклар өләштем. Мин сезгә орлыкларны алырга, чәчәргә, су сибәргә һәм бүген минем яныма әйләнеп килергә боердым. Ләкин мин һәр кешегә пешерелгән орлыклар бирдем, алар берничек тә үсә алмыйлар иде. Лингтан башка барыгыз да миңа агачлар, үсемлекләр, чәчәкләр күтәреп килдегез. Орлыкның тишелмәячәген аңлагач, сез мин биргән орлыкларны алыштыргансыз. Линг миңа мин биргән орлык белән чүлмәк күтәреп килергә кыюлыгы һәм гаделлеге җитән бердәнбер егет булды. Менә шуның өчен ул яңа император булачак!»",
    "description": "Бүген чәчкәннәрегезгә сак карагыз. Бу сезнең киләчәктәге уңышыгызны билгели бит. Үсеп чыккан орлыклар безнең тормышны яхшырта да, начарайта да алалар, алар — безнең гамәлләребезнең җимешләре.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ni-chchs-shul-s-5d75130ff73d9d00ae3d37b4",
    "published_at": "2019-09-08",
    "views_count": 4,
    "views_till_end_count": 2,
    "sum_view_time_sec": 162,
    "comments_count": 1,
    "slug": "ni-chchs-shul-s"
  },
  {
    "title": "Бер урында туктап калуыгызның 8 сәбәбе",
    "cover": "https://avatars.mds.yandex.net/get-zen_doc/1108934/pub_5d767d2ebd639600add0d6df_5d767d75a06eaf00add3aeef/scale_1200",
    "body": "Тормыш туктаусыз үзгәрештә. Һәм сез бер урында туктап калгансыз икән, моны сез үзегез сайладыгыз.  Сезнең бу сайлавыгыз язмышыгызны хәл итә.\nБашкача әйткәндә, тормышыгзның иң катлаулы чорын кичү өчен, сезгә яңабаштан алга атларга өйрәнергә кирәк.\nӘгәр сез бүген бер урында туктап калгансыз икән, бу сез хәрәкәт итмисез дигән сүз. Һәм, ихтимал, моның сәбәбе…\n1. Сез килеп туган хәл өчен җаваплылыкны үз өстегезгә алмыйсыз\nКешеләрнең зур күпчелеге үз хаталарында һәм авыр хәлгә калуларында язмышны гаепләргә яраталар. Һәм бары тик бик азлар гына үзләре тап булган хәлнең үзләре сайлаганның нәтиҗәсе икәнен таныйлар. Моны тану — тормышта үсешне дәвам итү өчен төп нигез. Сез ситуацияне кабул итәргә, аның өчен җаваплылылкны үз өстегезгә алырга, ул биргән сабакны искә алып, тиешле төзәтүләр кертергә һәм алга таба атлауны дәвам итәргә тиешсез.\n2. Сез куркуга бирелдегез\nӘгәр сез зур максатка таба атлыйсыз икән, һичшиксез сезне куркуга сала һәм дискомфорт тудыра торган ситуацияләргә очраячаксыз. Бу очракта нәрсә эшләргә соң? Энтузиазмны югалтмыйча алга атларга. Исегездә тотыгыз: кайвакыт  тормышыбыз белән идарә итәргә без юл куя торган курку — бернигә дә кирәксез нәрсә ул. Бигрәк тә бер фактны онытмагыз: курку — сезнең хыялыгыз җимеше генә ул.\n3. Сез караңгы, начар уйларга күнеккәнсез\nЭш сезнең нәрсәгәдер каравыгызда түгел, ә нәрсә күрүегездә. Сезгә үтеп чыгарга кирәкле иң зур киртә —  ул сезнең башыгыздагы киртә. Әгәр сез үз фикерләвегезне контрольдә тотмасагыз, ул сезне контрольдә тотачак. Караңгы уйлар чүп үләннәренә охшаган. Әгәр сез аларның тамырларын юк итмәсәгез, алар яңадан һәм яңадан үсеп чыгачаклар. Шулай булгач, язмышыгызны үз кулыгызга алыгыз. Үз-үзегезгә ышаныгыз. Сезнең үз-үзегезгә булган ышанычыгызны юкка чыгарырга тырышучыларга игътибар итмәгез.  Тормышыгызга караңгылык, негатив  кертә торган кешеләрдән, әйберләрдән, урыннардан, гадәтләрдән качыгыз. Бирелмәгез һәм караңгы уйларга үзегезне биләп алырга юл куймагыз.\n4. Сез кулыгызда булганны бәяләмисез\nБер генә минутка тукталыгыз. Акрын һәм тирән итеп сулыш алыгыз. Хәзер ул сулышны чыгарыгыз. Үз сулышыгызның рәхәтен тоегыз. Һәм: «Шөкер!» — дип әйтегез. Бәлки, сез бүген иртән башыгыз авыртып яисә тешегез сызлап уянгансыздыр, ләкин барыбер уяндыгыз бит. Сезнең моннан яхшырак көннәрегез дә бар иде, ләкин бит начарраклары да булды. Сезнең бүген үзегез теләгән бар нәрсәгез дә юк, ләкин алга хәрәкәт итү өчен барысы да бар. Тормыш камил түгел, ләкин шуңа карамастан матур.\n5. Инде әйләнеп кайтмаячак вакытлар турындагы уй сезгә тынгы бирми.\nҮткән көннәр турында уйлау һәм борчылу, бүгенге көнне яхшыртмый. Нәрсәнеңдер булырга мөмкин булуы яисә тиеш булуы әһәмиятле түгел. Бүгенге көн хәзер һәм монда сез яшәсен өчен. Хәзерге вакытта барлык сорауларга да җавабыгыз юк икән, бу нормаль күренеш. Чынлыкта беркайчан да барлык сорауларга да җавап табып бетереп булмый. Бары тик игътибарыгызны хәзерге вакытка туплап яшәүне дәвам итегез, мөмкин булган бар нәрсәне дә эшләгез һәм үзегезне вакыйгаларның агышына ышанып тапшырыгыз.\n6. Сез бәхетне үз эчегездән эзләмисез.\nЗиһеннең ачылып китүе ул — туланган белемнәр түгел, ә үзегезнең кем булуыгызны аңлау. Чын байлыкның материаль әйберләр белән уртаклыгы юк. Ул —  чиге булмаган муллыктан баш тарту.  Сез эзләгән нәрсә кайдадыр түгел, ул монда һәм хәзер, сезнең янәшәгездә. Бәхетне үзегездән читтә никадәр күбрәк эзләсәгез, ул шулкадәр озаграк сездән качып торачак. Тынчланыгыз, күңел түрендәге хыялларгызны искә төшерегез һәм аларга тормышка ашарга ирек бирегез.\n7. Сез җиңел юл эзләүне дәвам итәсез\nБервакыт сез артыгызга борылып карарсыз да аңларсыз: бүген сез ия булган иң кыйммәтле нәрсәләргә ирешү өчен сезгә иң күп көч куярга туры килде. Шулай булырга тиеш тә, чөнки катлаулы бурычлар еш кына гадәти кешеләрне гадәттән тыш уңышка әзерлиләр. Һәр көрәш тәрҗибә туплау һәм сабак алу өчен бирелә.\n8 Сез ситуацияне үз иркенә куярга һәм алга атларга тиешсез\nКайчагында көчле булу һәм алга атлау — сез сайлый алган бердәнбер нәрсә була. Тормышта беркайчан да күнегеп булмый торган әйберләр дә бар. Сез эшли алган иң яхшы нәрсә — алар аша сабыр гына үтеп чыгу. Киләчәк өчен көрәш көч таләп итә. Алда әле әллә никадәр матурлык бар.",
    "description": "Тормыш туктаусыз үзгәрештә. Һәм сез бер урында туктап калгансыз икән, моны сез үзегез сайладыгыз.  Сезнең бу сайлавыгыз язмышыгызны хәл итә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ber-urynda-tuktap-kaluygyzny-8-sbbe-5d767d2ebd639600add0d6df",
    "published_at": "2019-09-09",
    "views_count": 70,
    "views_till_end_count": 53,
    "sum_view_time_sec": 5011,
    "comments_count": 0,
    "slug": "ber-urynda-tuktap-kaluygyzny-8-sbbe"
  },
  {
    "title": "Простое решение",
    "cover": "https://avatars.mds.yandex.net/get-zen_doc/1652143/pub_5d7791173642b600adc975c8_5d7791509515ee00ae919872/scale_1200",
    "body": "С удивлением читаю рекламу на Яндекс Дзен. Санитары обещают дорогостоящими препаратами дезинфицировать и уничтожить тараканов.\nОчень часто мы для решения тех или иных проблем затрачиваем неоправданно много сил и средств. Между тем иногда для успешного исхода дел требуется совсем немного. Хочу поделиться с читателями Яндекс Дзен с одним простым секретом. Всем известно, как трудно извести тараканов. Не один из современных препаратов (включая дорогостоящих импортных ядов) не дают нам гарантию стопроцентного уничтожения этих, известных с каменноугольного периода  насекомых.\nВ лучшем случае мы добиваемся кратковременного отсутствия этих мерзких существ. Как только появляется новое потомство из яиц, прежний препарат уже не действует. Приходится покупать новое дорогостоящее средство, в надежде, что когда-нибудь, наконец-то, паразиты в доме истребятся до конца.\nТем не менее, способ полного уничтожения тараканов имеется. С этим замысловатым рецептом я познакомился, когда уже отчаялся в борьбе с ними. Рецепт прост и состоит он из не дорогостоящих компонентов. Требуются всего на всего борная кислота, яичный желток и картофель. Из смеси сваренного картофеля, желтка и борной кислоты нужно лепить небольшие шарики и поставить в места скопления тараканов. Отрава  эта, в отличие от промышленных ядов, безвредна для людей, она даже тараканов не убивает. Они просто теряют способность размножаться и через несколько недель вы удивитесь, увидев, что в доме насекомых не осталось. Они исчезли навсегда.  Надо только помнить, что в городских многоквартирных домах нужно травить тараканов всем домом одновременно.",
    "description": "С удивлением читаю рекламу на Яндекс Дзен. Санитары обещают дорогостоящими препаратами дезинфицировать и уничтожить тараканов.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/prostoe-reshenie-5d7791173642b600adc975c8",
    "published_at": "2019-09-10",
    "views_count": 216,
    "views_till_end_count": 200,
    "sum_view_time_sec": 9565,
    "comments_count": 4,
    "slug": "prostoe-reshenie"
  },
  {
    "title": "Ничек «яңа нефть» булмаска? яки гыйбадлыктан баш тарту",
    "cover": "https://avatars.mds.yandex.net/get-zen_doc/1577695/pub_5d79069bf557d000ae5d639b_5d7906cf7cccba3dc8bc8624/scale_1200",
    "body": "Россияле түрәләр соңгы елларда халык адресына ямьсез сүзләрне байтак яудырдылар. Әле сентябрь башында гына Иркутск өлкәсе губернаторының матбугат секретаре Ирина Алашкевич су басудан зыян күргән Тулун халкын гыйбадлар (быдло) һәм түбән кешеләр (бичевня) дип атап илкүләм танылды. Аның бу сүзләрен Тулунга килеп халык белән очрашканда, Владимир Путин колагына да ишеттерделәр. Нәтиҗәдә чиновник җылы урыныннан колак какты.  Бюджет тагарагыннан кылкынганчы чөмереп, зур хезмәт хаклары алып, үзләренә үзләре гадәттән тыш зур пенсияләр билгеләп уйнаган идарәче катламның халыкны ялкаулыкта, пешмәгәнлектә, булдыксызлыкта, ахмаклыкта гаепләп әйткән сүзләренең тулы бер коллекциясен китерергә булыр иде. Тик бу юлы без чиновниклар авыз иҗатындагы гади кешеләр адресына әйтелгән бер сүз турында гына сөйләшербез. Санкцияләр чолганышында калып, кара алтынга бәя түбәнәя башлагач, югары хакимият вәкилләренең берсе олигархлар һәм чиновниклар кесәсен тутыруның оттырышсыз бер юлын игълан итте: халыкны «яңа нефть» дип атады. Күчерелмә мәгънәдән турысына күчергәч, бу инде югары катламның рәхәт тормышы өчен кирәкле акчаны халык кесәсеннән алачакбыз дигәнне аңлата иде. «Яңа нефть» сүзе канатлы гыйбарәгә әйләнеп күп тә үтмәде, без, кара халык, аның мәгънәсен үз җилкәбездә һәм кесәбездә тоя башладык: пенсия яше күтәрелде, өстәмә кыймәткә салымны арттырдылар, салым маневры ясап, бензин бәясен югарыга чөйделәр, штрафлар саны ишәйде, аларның күләме артты… Чүп реформасы башланып, авылларга кадәр килеп җитте: берничә кило чүпне алтын бәясе түләтеп җыя башладылар. Менә боларның соңгысыннан котылып та буладыр, бәлки. Бәясен төшермичә торып, чүп җыйган өчен түләмәсәң, сиңа карата беркем дә җитди санкцияләр куллана алмас, ихтимал. Ә менә башкаларыннан котылу — кыен эш. Протест белдереп, урамнарга чыгучылар, рәхимсез кыйнала, утыртыла, штрафлар түлиләр әнә. Шуңа күрә котылгысыз рәвештә ни  генә сатып алма, зур күләмдә салымнар түлисең. Россия бензине Казахстанда 25-26 сум тирәсе генә торуын беләсезме? Үзебездә ул ике тапкыр диярлек кыйммәт йөри, чөнки акцизлар һәм башка төрле салымнарны мул түлибез. Россия бензинында салымнар өлеше — 65 процент дип белдерә әнә Федераль монополиягә каршы хезмәт. Башка товарларда да ул аз гына калыша. Димәк, автомобилеңә бензин саласыңмы, кибеткә кереп ипи аласыңмы, трамвайга утырасыңмы — син ихтыярсыздан товарның җитештерү бәясеннән күбрәк салым түлисең, «яңа нефть»кә әйләнәсең ягъни. Без ел саен Россиядә олигархларның байлыгы ишәюен, ә түбән катламның хәерчелеккә чыга баруын ишетәбез икән, моның сәбәпчесе — безнең гыйбадлар (быдло) булуыбыз. Гыйбадлыктан чыгуның юлы бер генә — салым түләүне мөмкин кадәр киметергә, минимальләштерергә. Моңа бары тик кайбер көнбатыш миллиардерларының яшәү ысулын файдаланып кына ирешеп була. Миллиардер  Уоррен Баффет, мәсәлән, 44 миллиард долларлык байлыгы була торып,  THRIFTY (САКЧЫЛ) дигән хәрефләрдән торган номерлы иске машинада йөри. Без, россияле хәерчеләр, утильләштерү салымы түли-түли (соңгы вакытларда ул салымны ике тапкыр арттырга телиләр) зур процентлы кредитка алынган яңа автомобильгә утырырга ашыгабыз. ИКЕА кибетләре хуҗасы швед Ингвар Кампрадның исә бөтенләй машинасы юк. Ул җәмәгать транспортына утырып йөри һәм чәй пакетын суда ике тапкыр җебетә. Без, билгеле, миллиардерлар кебек үк кысмыр була алмыйбыз инде, әмма эшкә барганда, Сингапур ысулын куллану беребезгә дә комачауламас иде. Сингапурда автомобильгә ялгыз утырып йөрсәң, мең доллар штраф түлисең. Шуңа күрә сингапурлылар эшкә барганда, берничә кеше бер автомобильдән файдаланырга мәҗбүрләр.\nСакчыллык, исраф итүдән туктау гаҗәп зур матди файда бирә. Истанбулда «Әйтерсең лә ашадым» исемле мәчет бар. Аны Хәйретдин Хаҗи дигән кеше төзеткән. Ул базарга кергәч, ниндидер тәмле ризыкка күзе төшкән саен, аны сатып аласы урынга «Әйтерсең лә ашадым» дигән язу язылган тартмага шул ризыкның акчасын салып барган һәм… берничә елдан соң тартмадагы акчага мәчет салдырган. Без исә ашаганда олигахлар һәм чиновниклар файдасына салым түләмичә генә ашасак та байтак акчаны саклап калыр идек. Кибеттәге ипи бәясе күпме тора әле? Уртача утыз сум дип алыйк әйдә. Кара акыл белән генә уйласак та без бу бәянең кимендә унбиш сумы салымнар икәнен чамалый алабыз. Әле тагын 35 процент тирәсе сәүдә табышы, тагын башка кайбер чыгымнар өлеше бар ипидә. Бер шакмаклы ипине үзең пешерсәң, күпмегә төшкәнен якынча исәпләп күрсәтәм, әйдәгез. Татарстан статистика идарәсе мәгълүматларын ачабыз да күрәбез: югары сортлы бер кило бодай оны уртача 28 сум тирәсе тора икән. Ә беләсезме, кибет ипие формасына салып бер кило оннан күпме ипи пешереп була? Нәкъ өчне, чөнки оннан ипи пешергәндә, аның авырлыгы да, күләме дә бик нык арта. Арифметик чишелеш шундый: бер кило оннан без ким дигәндә 90 сумлык ипи пешерәчәкбез. Ипинең үзкыйммәте исә 30-33 сум тирәсе булачак. Табыш 55-60 сум тәшкил итә, димәк. Кондитер әйберләренең (печенье, торт ишеләрнең) бәясе тагын да күпергән. Боларны сатып алудан баш тарту, бердән, үзең пешергән затлы ризык ашата (пальма мае салмыйсың бит инде үзең пешерсәң), икенчедән, акча янчыгына гаҗәеп зур уңай тәэсир ясый. Иренмәскә кирәк инде, билгеле, бераз гына селкенергә туры киләчәк. Токмачны үзең киссәң, кредит алып процент белән түләргә туры килмәячәк дигән якты уй ялкуалыкка каршы иң яхшы дәва булачак. Кредит дигәннән, аннан бөтеләй баш тарту — синең коллыктан һәм гыйбадлыктан котылуыңның беренче юлы.  Гыйбадлыкның ике канаты бар: берсе, исрафчыллык, икенчесе — башкаларны узарга тырышу. Менә шулардан котылып, һәрвакыт бер футболкадан йөрүче Америка миллиардеры Цукерберг кебек яшәсәк, беркайчан да акчага да аптырамас, чиновниклар корсагына акча коя торган «яңа нефть» булудан да туктар идек.",
    "description": "Россияле түрәләр соңгы елларда халык адресына ямьсез сүзләрне байтак яудырдылар. Әле сентябрь башында гына Иркутск өлкәсе губернаторының матбугат секретаре Ирина Алашкевич су басудан зыян күргән Тулун халкын гыйбадлар (быдло) һәм түбән кешеләр (бичевня) дип атап илкүләм танылды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/nichek-iaa-neft-bulmaska-iaki-gyibadlyktan-bash-tartu-5d79069bf557d000ae5d639b",
    "published_at": "2019-09-11",
    "views_count": 43,
    "views_till_end_count": 23,
    "sum_view_time_sec": 3912,
    "comments_count": 0,
    "slug": "nichek-iaa-neft-bulmaska-iaki-gyibadlyktan-bash-tartu"
  },
  {
    "title": "Хәвефләнергәме, тыныч йокларгамы?",
    "cover": "https://avatars.mds.yandex.net/get-zen_doc/1860621/pub_5d7b2ab186c4a900b2be2ecf_5d7b4798df944400ae670e50/scale_1200",
    "body": "Россия банкы соңгы көннәрдә кәефне кырды: 2020 елга стресс сценарие дип аталган документ игълан итте. Үзәк Банк белгечләре безне киләсе елга кара алтын бәясе 20 долларга кадәр төшәргә ихтимал дип куркыталар. Алар фаразы тормышка ашса, алдагы елда рәсми инфляция 7-8 процентка җитәр, җитештерү кимер, чит илдән товар кертү 12-13 процентка түбәнәер дип көтелә. Кыскасы, билләрне тагын да кысыбрак буарга туры киләчәк. Россиядә Кырымлы булганнан соңгы биш елда импортны алыштыру дигән максат тормышка ашмады. «Российская газета» әнә иң соңгы санында үткән елның шул чоры белән чагыштырганда читтән сыер маен  сатып алу 40 процентка, сыр һәм эремчек импротлау 10,5 процентка үсте дип яза. Менә бу продуктларны ясарга илдә чимал (ягъни сөт) җитми дип әйтәләр икән белгечләр. Сөт җитмәүнең сәбәбе бик гади: илдә сыерларның саны кими, чөнки сөтне сату бәясе пүчтәк. Нефть бәясе 20 долларга кадәр төшсә, нәрсәләр буласын шуннан чамаларга мөмкин. Үзәк банк кычкырып әйтмәсә дә, доллар бәясе үсәр, хезмәт хакларын түләү тоткарланыр… Федераль хөкүмәт газетасы үзенең шулай ук соңгы саннарының берсендә төбәкләрдәге икътисади хәлне чагылдырган зур таблица бирде. Хәл, бигрәк тә хезмәт хакларын түләүдәге вәзгыять мактанырлык түгел. Шундый төбәкләр бар: вакытында түләнмәгән хезмәт хакының күләме 3 тапкырдан алып җиде тапкырга кадәр үскән. Әле менә чәршәмбедә генә хөкүмәт җитәкчесе Дмитрий Медведев та икътисадны тизләтү, фәкыйрьләр санын киметү, технологик ыргылыш планнарын төзәтергә туры киләчәк, дөнья икътисадындагы проблемалар Россиягә үсәргә комачаулый диебрәк сөйләп торды.\nХөкүмәтнең икътисад блогы берара «нефть инәсеннән төштек» дип кычкыргалап алса да, кара алтын безнең тормышның матди ягын билгеләүче төп фактор булудан туктамады әле. Үзәк Банкка кушылып, без дә фаразлыйк әйдә. Соңгы берничә елда дөньяда нефть һәм газ тартышы бара. АКШта сланец газы һәм нефте чыгарыла башлаганнан алып, Якын Көнчыгыш илләре һәм Россия ягулык базарларындагы өстенлекләрен югалттылар. Бергәләшеп нефть чыгаруны киметү дә булышмады диярлек: кара алтынга бәя Америка нефтен табышлы итәрлек югарылыкка менә дә туктап кала. Хәтта нефтьне мул сатучы өч ил: Иран, Венесуэла һәм Ливия аны читкә озатуны туктатып бетерә язуга карамастан, җир маена кытлык сизелми. Чәршәмбе кичендә генә Трампның Иранга санкцияләрне йомшартырга җыенуы мәгълүм булгач, нефть бәясе тагын түбәнгә китте. Фарсы дәүләте тышкы базарда нефть сата башласа, бәяләрнең түбәнгә сәяхәте дәвамлы булырга ихтимал. Мадуро да американнар белән килешү ягын каера анда. Иран чималына Венесуэла кара алтыны да кушылса, нефть базары бөтенләй түбән төшәчәк, моңа шикләнергә кирәкми. Бүген җир мае тирәсендәге вәзгыять үткән гасырның 80 нче елларын хәтерләтә. Ул чакта базарны югалтудан куркып, Согуд Гарәбстаны нефть чыгаруны кискен арттырды, бәяләрне төшерде, ягулык базары өчен көрәш СССРның түнтәрелүен хәл итүче төп сәбәпләрнең берсенә әйләнде. 1991 елда нефтькә бәя түбән генә түгел, аны арзанга да сатып булмый башлаган иде.\nЧимал бәяләрен түбәнгә ыргытачак сәбәп шулай да нефть чыгаруның артуы гына түгел. Бөтендөнья кризисы үзенең адымнарын торган саен тизләтә. Россия өчен иң куркынчы менә шул да инде аның. Шул ук чәршәмбедә АКШ президенты Трамп Твиттерда Федераль резерв ягына карап нәгърәләр орды, йодрыкларын селтәде. Америка банкирларын «беркатлы мәгънәсезләр» дип атады, кредит-финанс сәясәтен үзгәртүне таләп итте. Трамп кушканны үтәсәләр, Федераль резервтагылар процент ставкасын нульгә кадәр һәм аннан дә түбәнгәрәк төшерергә тиешләр. Җирән президент тик торганда гына холыксызланмый. АКШның дәүләт әҗәтен процентлар белән түләп бару инде мөмкин түгел диярлек. Федераль  резерв акча басып хөкүмәткә бирсә, хөкүмәт исә алганнан кимрәк кайтарып бирүгә күчсә генә әҗәтләр кими башлаячак. Тик менә янки банкирлары алтыны биреп, бишне алырга риза булырлармы? АКШ конгрессының Бюджет идарәсе дәүләт әҗәтен түләү чыгымнары яман шешкә әйләнеп бара дигән нәтиҗә ясады. Бер АКШта гына түгел, капиталистик дөньяның барлык илләрендә дә хәл шундый.  Дәүләтләр әҗәтләрен түли алмый башласалар, фонд базары ишеләчәк, акцияләр янып көлгә әйләнәчәк. Менә безнең Россия хөкүмәте салымнарны арттырып, пенсия яшен күтәреп, бәяләрне үстереп гаҗәп зур Милли байлык фонды туплады бит әле. Ул фондның акчалары кайда дип уйлыйсыз? Дөрес, чит илләрнең кыйммәтле кәгазьләрендә. Облигацияләр һәм акциләрнең бәясе түбәнгә очкач, Милли байлык фондында күпме акча каласын да әйтеп булмый хәтта. Финанс кризисы нефть һәм газга гына түгел, корыч һәм башка чималларга да бәяне төшерәчәк. Россия бүген алмаз чыгаруны киметә, чөнки түбән бәягә дә сатып булмый. Куыкларның тишелүе белән чимал бәяләренең төшүе бергә килеп кушылгач, илдә СССРның соңгы айларындагы вәзгыять туу ихтимал. Ул еллар белән безне тагын бер нәрсә якынайта: протест үсә. Рөхсәт итсәң дә, рөхсәт итмәсәң дә урамга чыгучылар саны ишәя.\nКиләчәккә фаразны менә шулардан чыгып ясарга туры киләчәк алдагы көннәрдә. Ил җитәкчелеге юкка гына пошынмый. Дүрт көнлек эш атнасы дип юкка гына сүз кузгалтмадылар. Тик шулай да кризис алай ук куркыныч нәрсә түгел. Кредитың булмаса, баш өстендә түбәң ышанычлы булса, төшенкелеккә бирелмәскә мөмкин. Аннан соң классик кризис бәяләрнең күтәрелүе белән түгел, ә төшүе белән бара бит ул. Безнең андый кризисны әлегә кадәр күргән юк. Бу юлы күрүебез дә ихтимал. Менә бу җәйдә, җиләк-җимеш өлгергән вакытта, шикәр комына бәяләр кискен түбәнәйде бит әле. Газета хәбәрчесе әле яңа гына сәүдәгәрләргә шалтыратып белеште: татлы комга бәя төшүнең икенче раунды башланган икән. Башка товарлар белән дә шулай булмас дип кем әйтә ала? Фаразның менә монысы тормышка ашса, без беренче тапкыр чын кризис күрәчәкбез. Көнбатыш дөньясында кризиста арзанга мөлкәт туплап баеп калган олигархлар да байтак була. Бөтен хикмәт кулыңда күпме акчаң булуда һәм байлыгыңны кайсы валютада саклауда гына.",
    "description": "Россия банкы соңгы көннәрдә кәефне кырды: 2020 елга стресс сценарие дип аталган документ игълан итте. Үзәк Банк белгечләре безне киләсе елга кара алтын бәясе 20 долларга кадәр төшәргә ихтимал дип куркыталар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/hveflnergme-tynych-ioklargamy-5d7b2ab186c4a900b2be2ecf",
    "published_at": "2019-09-13",
    "views_count": 6,
    "views_till_end_count": 6,
    "sum_view_time_sec": 779,
    "comments_count": 0,
    "slug": "hveflnergme-tynych-ioklargamy"
  },
  {
    "title": "Җан һәм уй",
    "cover": "https://avatars.mds.yandex.net/get-zen_doc/1887828/pub_5d7b84121e8e3f00ad9bea63_5d7b84449c944600ae64454b/scale_1200",
    "body": "Балтач районыннан Харис Хәкимовның “Ничек кенә уйлый әле!” дигән язмасы кызыклы уйларга этәрде. Харис әфәнде аны “Т.Я.”да басылган “Баш уйлый беләме?” дигән язмага кайтаваз итеп язган һәм, барлык материалистларга хас булганча фикер йөртеп, уй – материя продукты, җанның монда бернинди дә катнашы юк дигән фикерне алга сөрә. Мин язма авторының Э. Мулдашев дәлилләрен кире кагуы белән килешәм, без бу дөньяга беренче кат килдек һәм инде үлгәннән соң кире монда кайтулар булмаячак. Мулдашев һәртөрле мифны дәлил итеп карарга ярата торган сәер профессор, бу яктан ул дарвинчы-материалистларга бик тә охшаган.\nКарашларның менә шушы уртаклыгыннан соң, Харис әфәнде белән безнең уйларыбыз аерыла, без бик күп мәсьәләләрдә төрлечә фикер йөртә башлыйбыз. Игътибар итик: Харис Хәкимовның да, Эрнест Мулдашевның да, бу юллар авторының да баш миләре бар, ул әгъзаларыбыз төзелешләре белән дә бер-берсенә бик тә охшаган, хәтта үзебез яшәгән җәмгыятьтән күп кенә уртак белемнәрне дә үзләштердек, ләкин ышануларыбыз төрле һәм шуңа күрә бер үк факт турында төрлечә фикерлибез. Ә ышану дигәнебез, килешик, күңел-калеб эше, баш миенең монда катнашы юк. Без күңел белән ышанабыз, җаныбыз белән омтылабыз, җан белән яратабыз яисә кире кагабыз. Иман мәсьәләсендә интеллектның әллә ни катнашы юк. Бөек галимнәр арасында атеистлар да, мөселманнар һәм христианнар да, мәҗүсиләр дә җитәрлек. Әйтик, космонавтиканың атасы Циолковский аерым атомнарда психика башлангычы бар дип санаган, күп кенә башка галимнәр исә моны кире какканнар. Әле дә шулай: бөек физиклар, астрономнар, математиклар җан, илаһият мәсьәләләрендә төрлечә фикер йөртәләр һәм шуны да искәртергә кирәк, фәннең үсеше материалист галимнәрне бик еш кына көлке хәлгә калдыра һәм тупикка китереп тери.\nҮзенең язмасында Харис әфәнде бер-берсеннән шактый аерыла торган бик күп нәрсәләрне бутый. Мәгълүмат, хәтер, уй – өчесе өч нәрсә, менә шуларны аера белмәү хаталы фикерләүгә китерә. Әйтик, бернинди дә мәгълүматыбыз булмаган нәрсәләр турында без уйлый белмибез, монысы хак, ләкин бит бу без гомумән уйламыйбыз дигән сүз түгел. “Ни өчен бүреләр өнендә табылган Амала белән Камала уйлый белмиләр..?” – дигән сорау куя Харис әфәнде, янәсе, җаннары бар бит. Аның мантыйгы (логикасы) буенча барсак, ул балаларның баш миләре дә бар, ләкин мәгълүмат җитешмәү, яисә инде кирәкле күләмдә мәгълүмат тупларга соңга калу нәтиҗәсендә бары тик без белгәннәрне эшли генә алмыйлар, ә алар уйламый дип раслау дөрес булмас иде. Әйтик, моннан егерме-утыз еллар элек без дә кәрәзле телефоннар һәм компьютерлардан файдалана белми идек, ләкин без ул чакта уйламый идек, яисә азрак уйлый идек дип әйтеп булмый. Хәзер дә күп кенә өлкән кешеләр компьютерга өйрәнергә кыенсыналар, ләкин аларның уйлаудан-фикерләүдән туктаганнары юк.\n“Кеше олыгайгач, шактыеның хәтере начарлана яки бөтенләй саега. Ни өчен аларның җаннары уйламый?” – дигән сорауга җавап биреп карыйк. Иң кызыгы шунда: хәтердән нәрсәнеңдер җуелуы безне еш кына тагын да ныграк уйларга мәҗбүр итә, әйтик, искә төшерергә тырышабыз, эзләнәбез, башкалардан сорыйбыз. Карт кешеләр дә шулай: бер минутка да уйланудан туктамыйлар, күңелнең уйсыз торган бер минуты юк. Әйтик, Булат Хаков та, Харис әфәнде шикелле үк, күп нәрсәләрне оныта. Яшьлектә алган белемнәр, кемнәрнеңдер исемнәре, төс-кыяфәтләре, әйткән сүзләребез онытыла, кайбер нәрсәләр инде искә төшермәслек булып хәтердән җуелган, әмма уйлау процессының тукталганы юк. Ниндидер сәбәпләр аркасында үзләренең кем икәнлекләрен оныткан кешеләр бар (баш миләре булуга карамастан), ләкин, ни гаҗәп: болар да уйлыйлар. “Син нәрсә уйлыйсың?” – дигән сорауга күбесенчә: “Мин кем идем соң дип уйлыйм”, – дип җавап бирәчәкләр.\nПсихиатриядә шәхеснең икегә бүленүе дигән гаҗәеп күренеш бар. Моны хәтта материалист галимнәр дә кире какмый. Әйтик, материалист совет табибы К. Платонов (ул җанның барлыгын кискен рәвештә кире кага) коммунистик империя чорында ук чыккан “Кызыклы психология” дигән китабында Фелида исемле кыз турында: “... бу яшь кызның организмында бер-берсенә охшаган ике шәхес яшәгән, – дип яза. – Берничә минутка гына аңын җуеп, башка кеше – шат күңелле, хәрәкәтчән, кыланчык һәм хәтта җилбәзәгрәк булып аңына килгән ул. Берникадәр вакыттан соң, тагын аңын җуеп торгач, ул кабат әүвәлге кызга әйләнгән. Кыз, әйтерсең лә, ике төрле тормыш белән яши, һәр юлы шушы халәте белән бәйле нәрсәләрне исенә төшерә һәм башка халәттә аның белән нәрсә булганнарны оныта”. Фелида хәтта бер халәтендә балага узуын икенче төрле халәттә оныта, хәтта әни булырга җыенган кешенең кем икәнен дә белми. Бер баш миенә ия булган кешенең үзен ике, хәтта өч төрле шәхес итеп тотуы бик сәер, әлбәттә, ләкин бу психиатрларга бик билгеле факт. Бу шәхесләр, гадәттә, укыйлар, язалар, хәтта кайвакыт төрле телләрдә сөйләшәләр. Без, мөселманнар, моны кешенең җенләнүе, ягъни башка төрле шәхеснең аның тәненә үтеп керүе дип атыйбыз. Игътибар итсәгез, мондый җенләнгән кешеләр безнең тирә-юньдә байтак. Мулдашев менә шул җенләнү очракларын кешенең бу дөньяга берничә тапкыр килүе дип расларга омтыла да инде.\nФән-техника үсеше безне бөтенләй тере булмаган материаль объектларның да мәгълүмат үзләштерергә һәм хәтергә салырга сәләтле булуын күрсәтте. Әйтик, персональ компьютерлар, аларга беркетелә торган флешкалар һәм яздыручы башка төрле җайланмалар. Менә боларның хәтерендә мәгълүмат күп тә инде, әмма алар уйлый белмиләр, чөнки җаннары юк. Безнең баш мие дә гаҗәеп катлаулы компьютерга охшаган. Хәтта кеше тәнендәге бер күзәнәк тә бер суперкомпьютер да ия булмаган күләмдә мәгълүмат саклый, шул мәгълүматтан башка безнең әгъзаларыбыз яши һәм эшли алмас иде. Әмма безнең күзәнәкләребез шулай ук уйламыйлар, бары тик Бөек зат тарафыннан бирелгән программа нигезендә үзләренә хас функцияне башкаралар гына. Кешенең иммун системасы кебек катлаулы программаны бер генә лаборатория дә, бер генә программист та эшли алмас иде. Әйдә, шул иммун системаның бер өлеше генә булган макрофаг дигән күзәнәкләрнең эшчәнлегенә күз салыйк. Безнең тәнебезгә тышкы тирәлектән бертуктаусыз дәвам итә торган вирус һөҗүменә шулардан башка каршы торып булмас иде. Макрофаглар организмга үтеп кергән вирусларны юк итеп торалар, ләкин аларның функциясе моның белән генә чикләнми. Алар вирусларның бер өлешен “әсир” итеп алалар һәм Т-күзәнәк дип аталган күзәнәкләргә тапшыралар. Тегеләре исә вирусның үзлекләрен өйрәнә, аңа киләчәктә каршы тору юлларын эшләп куя, шуңа да без бер үк төрле вирус чире белән ике тапкыр авырмыйбыз. Организмның антивирус программасы аңа һәрвакытта да әзер тора. Мондый катлаулы процесс турында баш мие бөтенләй хәбәрсез кала, җан да уйламый, чөнки белми. Бар нәрсәне дә башка “программачы” безнең өчен алдан хәл итеп куйган. Әзер программаның хәрәкәткә килүе, алдан салынган мәгълүмат ярдәмендә төрле функцияләр башкаруы, нәрсәнедер хәрәкәткә китерүе, хәтта ниндидер эш башкаруы – бу уйлау процессы түгел, моны электроника белән аз гына таныш һәркем раслый ала. Компьютерларга вирус һөҗүме вакытында да иммун системадагыга охшаган процесс бара, әмма вируска каршы тиешле программа булмаса, локаль дисклардагы мәгълүматка зыян килә, без аннан файдалана алмый башлыйбыз. Игътибар итик: дисклар материаль яктан һичнинди үзгәреш кичермиләр, ватылмыйлар, бары тик мәгълүмат кына зыян күрә. Хәтерен югалткан кешенең дә баш миендә, бәлки, шуңа охшаш процесс бара торгандыр, монысын мин әйтә алмыйм. Тик бер нәрсәне ачык әйтеп була: хәтер югалу уйлаудан туктау дигән сүз түгел. Җан бар чакта, кеше даими рәвештә фикер йөртә. Дөрес фикер йөртү яисә ялгышу – болары башка нәрсәләр.\nҖан турында адәм балаларына мәгълүмат бик аз бирелгән. Фән бу өлкәдә көчсез. Без, материалистлардан аермалы буларак, аның бар икәненә ышанабыз һәм “мин” дип сөйләгәндә Харис әфәнде дә һич кенә дә үзенең баш миен күз алдында тотмый. “Мин ул – минем баш мием” дип раслау шактый сәер яңгырар иде. Акыл, намус, оялчанлык кебек нәрсәләр дә һич тә материаль объектлар түгел, әмма аларны юк дип әйтү, килешик, акылсызлык булыр. Өстәп тагын бик күп фактлар китерергә булыр иде. Җан юк дип раслаган бик күп атеистларның, уйлый белмичә, аракы колына әйләнүләре, наркоманлыкка чыгулары, ирләрнең ирләрне сөя башлавы кебек җирәнгеч күренешләрне генә искә алыйк. Болар бит инде берсе дә Амала белән Камала түгел, күбесенчә югары интеллектка ия, үзләрен “цивилизацияле” дип санаган кешеләр, күбесе танылган артистлар, журналистлар, фән эшлеклеләре, ә менә уйлый белмиләр, чөнки рух сүнгән, акыл томаланган. Шуның нәтиҗәсендә тере мәеткә әверелгәннәр. Раслап карагыз менә шуларны уйлыйлар дип.",
    "description": "Балтач районыннан Харис Хәкимовның “Ничек кенә уйлый әле!” дигән язмасы кызыклы уйларга этәрде. Харис әфәнде аны “Т.Я.”да басылган “Баш уйлый беләме?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/an-m-ui-5d7b84121e8e3f00ad9bea63",
    "published_at": "2019-09-13",
    "views_count": 6,
    "views_till_end_count": 5,
    "sum_view_time_sec": 565,
    "comments_count": 0,
    "slug": "an-m-ui"
  },
  {
    "title": "Корыч ихтыярлы кешеләр нәрсәләрне эшләмиләр?",
    "cover": "https://avatars.mds.yandex.net/get-zen_doc/1062011/pub_5d7b86903d008840f785e8be_5d7b890ee4fff000c5e1430b/scale_1200",
    "body": "Сезнең рухи куәтегез ни дәрәҗәдә? Хисләрегез һәм уйларыгыз уңышка ирешергә никадәр еш комачаулыйлар? Үзегезне ихтыярга ия кешеләр белән чагыштырыгыз. Корыч психикалы кеше булу өчен нәрсәләрне төзәтергә кирәк, тикшерегез.\n1. Үзеңне кызгануга вакыт әрәм итү\nСез көчле рухлы кешеләр арасында килеп туган хәлдә үзләрен кызганып утыручыларны тапмассыз. Алар гамәлләре һәм карарлары өчен үз өсләренә җаваплылык ала беләләр һәм тумыштан килгән «тормыш — кырыс нәрсә» икәнен аңлау сыйфатына ия булалар. Бу кешеләр катлаулы ситуацияләрдә үз-үзләренә хисап бирәләр һәм, алган сабаклары өчен рәхмәтле булып, кыен хәлдән чыгалар. Михнәтле заманнарны алар гадәттә: «Ярый, шулай булсын ди» яисә гади генә итеп: «Кузгалдык!» дигән дәртле сүзләр белән каршылыйлар.\n2. Үз өстеңнән хакимлекне чит кулларга тапшыру\nКөчле рухлы кешеләр аларны бүтәннәрнең икенче сортлы яисә бәхетсез итеп тоярга мәҗбүр итүләренә юл куймыйлар. Алар үз гамәлләрен һәм эмоцияләрен үз контрольләрендә тота алачакларын аңлыйлар. Вакыйгалар белән үз теләкләренә карап идарә итә алачакларына ышаналар.\n3. Үзгәрешләрдән качу\nИхтыярга ия кешеләр үзгәрешләрне һәм язмыш ташлаган чакыруны шатланып каршы алалар. Алар өчен иң зур куркыныч — барысының да гадәти булуы үзләренең катып калган, канәгать кешеләргә әверелүләре. Әйләнә-тирәдәге вакыйгаларның һәм проблемаларның үзгәреп торуы көчле рухлы кешеләрдә күңел күтәренкелеге уята һәм үзләренең иң яхшы сыйфатларын күрсәтергә рухландыра.\n4. Үзләреннән тормаган нәрсәләргә көч исраф итү\nИхтыяр ияләре юлдагы бөкеләрдән, югалган багаждан һәм бигрәк тә бүтән кешеләрдән зарланмыйлар, чөнки аңлыйлар: боларның барысы да аларның контроленнән тыш. Катлаулы мизгелдә алар бары тик бер нәрсә — үзләренең килеп туган хәлгә мөнәсәбәтләре генә үз ихтыярларында икәнен аңлыйлар һәм шуннан уңышлы файдаланалар.\n5. Бүтәннәргә тәлинкә тоту\nСезнең танышларыгыз арасында ялагайлар бармы? Яисә, киресенчә, үз-үзен раслау өчен үч итеп эшләүчеләр? Тегесе дә, монысы да — начар. Ихтыярлы кешеләр игелекле һәм гадел булырга тырышалар, алар бәладә ташламыйлар, әмма турысын әйтүдән дә курыкмыйлар. Көчле кешеләр кемнеңдер үпкәләвенә әзер торалар һәм барлыкка килгән хәлдән сокланырлык итеп чыгалар.\n6. Акыллы тәвәккәллектән курку\nКөчле кешеләр акланырлык тәвәккәллеккә барырга әзер торалар, әмма авантюраларга баш белән чуммыйлар. Салкын акыл аларга хәвефне һәм файданы чагыштырырга, гамәл кыла башлаганчы ук кимчелекләрне бәяләргә һәм хәтта иң начар сценарийларны да алдан исәпләргә мөмкинлек бирә.\n7. Үткәннәргә ябышып калу\nБулганнарны тану һәм бигрәк тә үткәннәрдән сабак алу өчен көч таләп ителә, әмма көчле кешеләр энергияләрен үткәндә өзелгән өметләр һәм данлы үткәннәр турындагы истәлекләргә сарыф итмиләр. Төп егәрләрен алар бүгенгене һәм киләчәкне уңышлы итеп төзү өчен тоталар.\n8. Тырмага кабат һәм кабат басу\nАкылдан язу билгеләрен беләсездер инде? Нәтиҗәсе алдагыдан яхшырак булмасмы дип, бер үк гамәлне янә һәм янә башкару. Ихтыярга ия кешеләр үткән эшләре өчен җаваплылык тоялар һәм хаталарда өйрәнәләр.\n9. Бүтәннәрнең уңышына эч пошу\nБүтәннәрең уңышына чын мәгънәсендә сөенеч хисе тою өчен асыл характер көче кирәк. Ихтыярга ия кешеләр генә моны булдыра ала. Алар бүтәннәр ирешкәнгә көнләшмичә һәм нәфрәтләнмичә карыйлар һәм үз уңышлары өчен җиңел юл эзләмиләр.\n10. Уңышсызлыкка дучар булуга бирелү\nҺәр уңышсызлык — яхшырак эшләү өчен мөмкинлек ул. Хәтта иң бөек эшмәкәрләр дә беренче тырышлыклары күбесенчә начар төгәлләнүен таныйлар.  Көчле кешеләр һәр уңышсызлыкның сабаклары ирешелергә тиешле максатка якынайтканда, таләп ителә икән, тагын һәм тагын ялгышырга әзерләр.\n11. Ялгызлыктан курку\nКөчле рухка ия кешеләр ялгызлыктан тәм таба һәм аның кадерен белә. Андый «тәрәзәләр» үз-үзеңне төшенү, нәтиҗәлерәк булу хакына киләчәкне планлаштыруга мөмкинлек бирәләр. Һәм иң мөһиме бәхет һәм кәеф мондый очракта әйләнә-тирәдәгеләргә бәйле түгел. Көчле шәхесләр бүтәннәр компаниясендә дә, үзләре генә калганда да бәхетлеләр.\n12. Дөнья сезнең алда бурычлы дип уйлау\nТоп-менеджерлар һәм төрле дәрәҗәдәге гадәти хезмәткәрләр, бигрәк тә хәзерге икътисади хәлдә, дөнья аларга яхшы хезмәт хакы да, соцпакет та, аларның әзерлегенә һәм белеменә карамастан, комфортлы тормыш та бирергә бурычлы түгеллеген аңлыйлар. Көчле кешеләр тормышка эшләргә һәм «уен»ның һәр этабында нәтиҗә бирә торган планнары белән уңышка ирешергә әзер хәлдә томырылып килеп керәләр.\n13. Тиз нәтиҗәләр көтү\nТренировкалар планы булсынмы, сәламәт яшәү рәвешеме яисә яңа бизнес башлап җибәрүме, көчле ихтыярлы кешеләр моның озын юл икәнен аңлыйлар. Алар көчләрен һәм вакытларын үлчәп тоталар һәм шулай ук хәрәкәт барышында һәрбер ирешелгәнне һәм үсешне билгеләп баралар. Алар чыдам һәм аңлыйлар: чын үзгәрешләр вакыт таләп итә.",
    "description": "Сезнең рухи куәтегез ни дәрәҗәдә? Хисләрегез һәм уйларыгыз уңышка ирешергә никадәр еш комачаулыйлар? Үзегезне ихтыярга ия кешеләр белән чагыштырыгыз. Корыч психикалы кеше булу өчен нәрсәләрне төзәтергә кирәк, тикшерегез.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/korych-ihtyiarly-keshelr-nrslrne-eshlmilr-5d7b86903d008840f785e8be",
    "published_at": "2019-09-13",
    "views_count": 29,
    "views_till_end_count": 20,
    "sum_view_time_sec": 2409,
    "comments_count": 1,
    "slug": "korych-ihtyiarly-keshelr-nrslrne-eshlmilr"
  },
  {
    "title": "Ни хәлең бар, гөлбану?",
    "cover": "https://avatars.mds.yandex.net/get-zen_doc/114944/pub_5d7bdc5f7cccba3dc8bc9615_5d7bdc93fe28913db0156ea2/scale_1200",
    "body": "Моннан бер-ике еллар элек «Татарстан яшьләре»нең үткен телле хатын-кыз авторлары җан көеге булып яшәгән ирләрдән зарланып: «Үлсәләр, ичмасам балаларга пенсия чыгар иде», – дигән фикер бастырганнар иде. Хәтердә: бу фикерне хуплап, газетада байтак кына кайтавазлар да чыкты... Һәм, гомумән, ирләрдән, алар белән яшәүнең авырлыгыннан зарланган хатын-кызлар язмалары матбугатта байтак дөнья күрә. Хәтта ки, ирен ир дип яшәгән Миләүшә Хәйруллина да күз төбендә фонарь йөртүне гадәти күренеш дип саный, түзеп яшәүне өстен күрә һәм шуны башкаларга да пропагандалый. Язмаларыннан күренгәнчә, Миләүшә алай бик юашлардан түгел бугай, гадәттә андыйлар турында тоткан җиреннән өзә дип әйтәләр, шуңа да аның югарыда искә алынган фидакарьлеге аңлашылмый.\nБу язмада мин либераль җәмгыятьтәге хатын-кызның хәле турында сөйләргә телим. Либераль сүзен аңламаганнар өчен искәртеп үтәм: термин «чикләнмәгән ирек» дигән мәгънә бирә һәм Көнбатышның икътисади яктан алга киткән дәүләтләре үзләрендәге яшәү системасын, горурланып, «либераль-демократик җәмгыять» дип атап йөртәләр һәм яраткан принципларын башкаларга көчләп тагу өчен дөньяның төрле почмакларында канлы сугышлар, кискен түнтәрелешләр оештыру белән мәш киләләр. Бу яктан алар кайчандыр революцияләр экспортлау белән шөгыльләнгән совет империясеннән аз гына да аерылмыйлар.\nҮткән гасырның туксанынчы еллары башында, Көнбатыш пропагандасына ияреп, без дә либераль җәмгыятькә аяк бастык һәм кайчандыр «Совет-Америка телекүпере» тапшыруында студент кыз: «Бездә секс юк», – дип, бөтен дөньяны көлдергән илдә «Секс-шоп» кибетләре калкып чыкты. Нормаль кеше күзлегеннән караганда, мондый кибетләр тоткан җәмгыятьнең психик яктан чирле булуы үзе үк аңлашылып торса да, Казан уртасында Болак буенда барлыкка килгән интим-кибеткә демократик матбугатның элекке коммунист редакторлары яшь журналист кызларны репортажлар әвәләргә җибәрделәр. Яшь кызларның кабартылган курчаклар һәм әгъзалар турында авыз суларын агызып язган репортажлары дөнья күрмәгән берәр газета калды микән ул чакта? Үзе теләп тилереп барган җәмгыятьтә тема популяр иде, модада иде. Хәзер инде андый кибетләр белән берәүне дә шаккатыра алмыйсың.\nМондый җәмгыятьтә, билгеле, хатын-кыз һәм ир-ат арасында табигый мөнәсәбәтләр, сафлыкка һәм бәхеткә корылган тормыш инде була алмый. Либеральлек, гомумән алганда, шәхесне деградацияли, анда хайвани инстинктларны уята, әхлак түбәнәюгә, тормышның артка тәгәрәвенә китерә. Ирләрнең ирләрне сөюе, хатын-кыз белән хатын-кыз якынлыгы кебек җирәнгеч күренешләр киң тарала башлый, кыргый гадәтләр нормага керә. Англиянең элеккеге премьеры Тони Блэрның гомосексуализмны «демократик җәмгыятьнең иң зур казанышы» дип бәяләве аерым бер лидерның шизофреник фикерләве генә түгел, ә Көнбатышның гомуми саташуга корылган идеологиясенең бер чагылышы ул. Бу һәр нәрсәдән табыш алуга корылган җәмгыятьнең идеологиясе, хәләл һәм харам дигән төшенчәләр аңа таныш түгел, ул һәр нәрсәдә ирекле, шуңа да биредә бер намуслы кеше табуга караганда мең киллер табу җиңелрәк. Типсә тимер өзәрлек ирләрнең фатирга ия булу өчен – әти-әнисен, ә хатыннарның ирләрен үтертергә киллер эзләве – либераль җәмгыятькә хас бер билге. Һәм кайчандыр чит кешегә ирләрен яманлаудан да курыккан хатыннарның бүген бөтен республикага аларның үлемен теләп аваз салуы – гыйбрәт алырлык факт.\nИрләрдән башка тормыш рәхәт дигән идея татар хатыннары күңеленә тиктомалдан гына килми, әлбәттә. Без әле дә капиталистик җәмгыятьтәге урам фахишәләренең үзләренә иркенлек таләп итү өчен демонстрациягә чыккан көнен Халыкара хатын-кызлар көне дип бәйрәм итәбез. Хатын-кыз азатлыгы өчен көрәшнең ачыктан-ачык куәтле хәрәкәт алуына инде бер гасырдан артык вакыт үтсә дә, әлеге тема һаман да актуаль булып кала бирә, үзенең чишелешен тапмый һәм таба да алмый.\nМоннан ике еллар чамасы элек мин Көнбатыш җәмгыятен яхшырак аңлау нияте белән Америка телевидениесенең яңалыкларына язылган идем. Шуннан башлап янкилар һәр көн саен электрон почтама телесюжетлар җибәреп торалар. Әле күптән түгел генә килгән сюжетларның берсендә Американың Авыруларны контрольдә тоту һәм профилактикалау үзәге белгечләре илдә 14 яшьтән алып 19 яшькә кадәрге кызларның 25 проценты венерик авырулар белән чирли дип чаң сугалар. Дөрес, алар бу проблеманы хәл итәргә омтылуы тилемсә кешенекен хәтерләтә. «Бөтен ил буйлап мәктәпләрдә җенси тәрбия дәресләре укытабыз, балалар сексны тиешенчә үзләштермиләр, надан калалар, шуңа чирлиләр»,– диләр алар. Нью-Джерсидагы бер мәктәпнең директоры атлет гәүдәле Лорейн Брукс дигән ханым (бездә андый хатыннарга «ат хәтле» диләр) сөйли: «Яхшырак өйрәнсеннәр өчен кече яшьтәге балаларга өлкән яшьтәгеләрен беркетергә кирәк, чөнки алар сөйләп кенә калмый, ә күрсәтеп тә бирә алалар», – ди. Бары тик либераль җәмгыятьтә генә педагоглар һәм табиблар шулай тилеләрчә фикерли ала. «Һәрбер ир кеше үзенең бер нәрсәгә дә ярамаган тизәк кисәге икәнен җаны белән тоя. Теләсә кайсы ир-атны юк итү – дөрес һәм яхшы гамәл, хатын-кызлар өчен файдалы һәм ирләр өчен шәфкатьле эш». Бу юлларны мин «Ирләрне Тулысынча Юк итү Җәмгыятенең Манифесты»нан алдым. Ниһаять, ирекле җәмгыятьнең казанышы булган әлеге идеяләр безнең татар хатыннары аңына да барып иреште! Хатын-кыз психикасының бу дәрәҗәдә бозылуы, аңнардагы котчыккыч үзгәрешләр, әлбәттә, тиктомалдан гына түгел. Гүзәл затлар ир-аттан башка яши алмый, ирләрдән башка алар бөтен нәфислекләрен җуйган, психикасы тотрыксыз ерткычка әвереләләр. Ә либераль-демократик җәмгыятьтә ирләр юк, әлеге җәмгыять хатын-кызларда хатын-кызларга хас сыйфатларны үтергән кебек, ирләрдәге ирлек сыйфатларын да юкка чыгара. Ир җенесеннән булган хайваннар көтүе генә кала. Җитмәсә, бик тә зәгыйфь, күсәк гәүдәле, әмма хатыннарына әниләренә караган кебек караучы мәңге бала акыллы инфантиль җан ияләре алар.\nМоннан йөз еллар тирәсе элек татарның даһи язучысы Галимҗан Ибраһимов «Татар хатыны ниләр күрми» исемле повесть яза. Ул әсәрнең үзәгендә чибәр һәм уңган татар кызы Гөлбану язмышы куелган. Гөлбануның әтисе, шәригать кануннарына каршы килеп, кызын ул теләмәгән кешегә мәҗбүриләп кияүгә бирә. Шарты килмәгән никах бәхетсез булып чыга: Гөлбануны кешелектән чыгарып, үз-үзен үтерүгә китереп җиткерәләр. Совет пропагандасы, бу әсәрне исламга каршы файдаланып, Гөлбануның бәхетсезлеге ислам шәригатеннән дип күзгә байтак төтен җибәрде. Коммунистлар хатын-кыз проблемасын үзләренчә чиштеләр, хатыннарга тулы өстенлекне биреп, ирләрне алар аягы астындагы идән чүпрәгенә әйләндерергә тырыштылар. Совет чорының популяр бер лекторы шул чакта, шаяртып, Ибраһимов повестеның исемен аз гына үзгәртеп, аңа бөтенләй кире мәгънә салып, «Татар хатыны ниләр күрсәтми» дип телгә алырга ярата иде. Хәзерге яшьләрнең байтагы бу әсәрне ишетеп тә белми, шәригать кануннарын да милләт күптән онытты, ә менә Гөлбануныкына караганда да аянычрак язмышлар буа буарлык.\nКапиталистик җәмгыять шартларында хатын-кызга ир табу проблемасы – чишелмәслек төен. Бердән, ирләр биологик төр буларак юкка чыгып баралар, рәсми статистика мәгълүматларына караганда 12,5 мең хатын-кызга 10 мең генә ир-ат туры килә (дөреслектә аерма бәлки тагын да зуррактыр). Булганнарының да байтагы гаилә корырга сәләтсез. 15 проценты бөтенләй гаиләсез яшәүне өстен күрә, 10 проценты төзәлмәс эчкече, 60 проценты сәламәтлеге ягыннан ир роленә яраклы түгел, чирле. Күпмесе зәңгәрләр икәнлеге билгесез, Чынбарлык, әлбәттә, бу саннарга караганда да аяу-сызрак булырга мөмкин.\nБу язманы әзерләгәндә гел Хәсән Туфанның язмышы, каторгадагы иренә ярдәм итү өчен үлемгә барган артистка Луиза Салиаскаровалар тормышы хәтердә торды. Себердән кайтып хатынын тапмаган Туфанның:\nӘгәр тагын килсәләр,\n– Сау! – дип хәбәр бирсәләр,\nВулканнарга керер идем,\nШундадыр ул... дисәләр, – дип ачыргаланган тавышы туктаусыз колакта яңгырады. Безнең милләт инде күптән кыз балаларга Гөлбану, Гөлмәрьям кебек исемнәрне кушудан туктаса да, хатын хакын хаклап яшәүнең ни икәнен белмәгән ирләренә карап, ир хакын оныткан, тупас базар хатынына әйләнгән затларга: «Ни хәлең бар, Гөлбану?» – дип эндәшәсе килеп китте.",
    "description": "Моннан бер-ике еллар элек «Татарстан яшьләре»нең үткен телле хатын-кыз авторлары җан көеге булып яшәгән ирләрдән зарланып: «Үлсәләр, ичмасам балаларга пенсия чыгар иде», – дигән фикер бастырганнар иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ni-hle-bar-glbanu-5d7bdc5f7cccba3dc8bc9615",
    "published_at": "2019-09-13",
    "views_count": 40,
    "views_till_end_count": 26,
    "sum_view_time_sec": 4030,
    "comments_count": 0,
    "slug": "ni-hle-bar-glbanu"
  },
  {
    "title": "Чей портрет?",
    "cover": "https://avatars.mds.yandex.net/get-zen_doc/1368767/pub_5d7ca2c6118d7f00ae30cf78_5d7ca4891e8e3f00ad9bef3c/scale_1200",
    "body": "Уважаемые читатели и подписчики канала! Проводим небольшой тест. Портрет какого общеизвестного правителя описан в нижеследующих строках и кто автор этих стихов? Напишите, пожалуйста в комментариях?\nВластитель слабый и лукавый,\nПлешивый щеголь, враг труда,\nНечаянно пригретый славой,\nНад нами царствовал тогда.",
    "description": "Уважаемые читатели и подписчики канала! Проводим небольшой тест. Портрет какого общеизвестного правителя описан в нижеследующих строках и кто автор этих стихов? Напишите, пожалуйста в комментариях?",
    "lang": "ru",
    "link": "https://zen.yandex.ru/media/id/5b81707d5d36b000af9e8529/chei-portret-5d7ca2c6118d7f00ae30cf78",
    "published_at": "2019-09-14",
    "views_count": 44,
    "views_till_end_count": 37,
    "sum_view_time_sec": 251,
    "comments_count": 1,
    "slug": "chei-portret"
  },
  {
    "title": "Баш миенә мәҗбүр итеп булмый торган 5 нәрсә",
    "cover": "https://avatars.mds.yandex.net/get-zen_doc/244664/pub_5d7de9b9ecfb8000ad39741c_5d7de9dadf944400ae671a8b/scale_1200",
    "body": "Боларны белү Сезгә нәтиҗәлерәк булырга булышачак\nБаш мие берьюлы берничә мәсьәләне хәл итә алмый\nӘгәр дә Сез берьюлы менә дигән итеп машина да йөртә, телефоннан да сөйләшә һәм кофе да эчә алам дип уйлыйсыз икән, бу Сезгә шулай тоела гына. Баш мие берьюлы бары тик бер генә нәрсәгә игътибарны туплый ала. Моның белән килешегез.\nТикшеренүләр раслый: баш мие игътибар таләп итә торган берничә сигналны берьюлы эшкәртүгә яраклашмаган. Сыйфатлы итеп бары тик бер генә сигналны эшкәртеп була.\nБаш мие бертөрле мәгълүматны 10 минуттан артык кабул итә алмый\nДустыгыз сөйләгән монотон вакыйганы 10 минуттан артык кабул итәргә баш миегезне никадәр генә мәҗбүрләмәгез, Сезнең берни дә барып чыкмаячак. Нәкъ менә шуңа күрә кешеләр вакыйгалар тиз алышынып торучы боевиклар карарга яраталар да инде.\nТөп кагыйдә: ун минутка игътибарны җәлеп итәргә һәм тотып торырга.\nБаш мие кабатланмаган барлык мәгълүматны да диярлек оныта\nБаш мие бары тик Сезнең тарафтан кабатланып торган нәрсәне генә хәтерли. Теләсә нинди газаплы уйлардан котылуның юлы бик җиңел: алар турында даими уйлаудан туктагыз. Мәсәлән, бәхетсез мәхәббәттән котылуның сере дә шунда: эчке диалогны туктатыгыз һәм баш мие булган бар нәрсәне дә онытачак.\nГерман Эббингауз бу фактны мәктәп балалары мисалында раслаган. Ул шаккатыргыч ачыш ясаган: кешеләр класста өйрәнгәннең 90 процентын 30 көн эчендә оныталар. Ә онытуның иң зур проценты дәрестән соңгы беренче сәгатьләргә туры килә.\nБаш мие 16 сәгать уяу торганнан соң нормаль режимда эшли алмый\nТикшеренүләр кеше үз гомеренең өчтән берен йокыда үткәрергә тиеш икәнлеген дәлилилләр. Әгәр дә кемдер тәүлекне йокысыз үткәргәннән соң да үзен нормаль хис итәм дип сөйли икән — ул барын да белеп бетерми генә.\nМондый тикшеренү дә бар: галимнәр яхшы укый торган студент атна буена сигез сәгать урынына җиде сәгать кенә йокласа, аның нәтиҗәлелеге 9 процентка кими дип исбатлаганнар. Баш миегезне йокысыз эшләргә мәҗбүр итмәгез. Моны ул булдыра алмый гына.\nБаш мие спорттан башка үсә алмый\nБаш мие кеше ялкауланып ятканда түгел, ә эшләгәндә үсә, ә хәзерге кешеләр аз харәктләнүче тормыш рәвеше алып баралар.\nФизик хәрәкәт баш мие эшчәнлеген стимуллаштыра, озак сроклы хәтерне, логик фикерләүне, куеган мәсәләрне чишү сәләтен яхшырта. Физик активлык когнитив система өчен конфет кебек үк.\nГалимнәр белдерүенчә, кимендә анага ике көн спорт белән шөгыльләнергә кирәк. Табигатьтә көндәлек егерме минутлык йөреп керүләр акыл эшчәнлеге бозылудан саклыйлар.\nБер сүз белән әйткәндә, баш миенә ул булдыра алмаганнарны йөкләмәгез һәм тормышыгыз яхшырыр.",
    "description": "Боларны белү Сезгә нәтиҗәлерәк булырга булышачак",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bash-mien-mbr-itep-bulmyi-torgan-5-nrs-5d7de9b9ecfb8000ad39741c",
    "published_at": "2019-09-15",
    "views_count": 12,
    "views_till_end_count": 7,
    "sum_view_time_sec": 280,
    "comments_count": 0,
    "slug": "bash-mien-mbr-itep-bulmyi-torgan-5-nrs"
  },
  {
    "title": "Кая таба барабыз?",
    "cover": "https://avatars.mds.yandex.net/get-zen_doc/1722013/pub_5d7df122e6e8ef00ad8d5419_5d7df15234808200ad475c77/scale_1200",
    "body": "Совет чоры фольклорын хәтерлисезме: “Колхоз казала микән, колхоз тарала микән?” Утызынчы еллар халык авыз иҗатына караган бу юллар җитмешенче еллар балалары телендә дә яңгырый иде. Мөхәммәт Мәһдиев “Кеше китә – җыры кала” повестенда да китерә ул җырны. “НКВД кешеләре бәйләнә башласа, “Колхоз каз аламы икән, колхоз тары аламы икән?” – дип җырладым дип котыласы”, – дип яза ул.\nҖитмешенче еллар милициясе бу җырга инде игътибар итми иде, чөнки җир колхозларга мәңгелеккә дип бирелгән һәм унбиш-егерме ел вакыт та үтмәс, райком, обком секретарьларыннан олигархка әйләнгән инвесторлар элеккеге колхозларны бер кабуда йотарлар, авыллардагы социаль объектларны таратып юк итәрләр, авылга оптимальләштерү дигән һөҗүм башланыр дип беркем дә ышанмый иде. Ышанмый идек, вәләкин Горбач әйтмешли, “процесс пошел”...\nМоннан берничә ел элек “Аргументы и факты” атналыгы Будущее исемле урыс авылы турында язма бастырган иде. Берничә хәлсез пенсионер һәм эштән чыккан эчкече генә калган бу авыл кешеләре, берсенең малын берсе урлап, социаль объектлардан колак кагып, кибетсез һәм юлсыз, табибсыз акрын гына үлеп бетүгә таба баралар икән. Урыс акылы бик тә символик исем уйлап тапкан авылга: Будущее, ягъни Киләчәк дип атаган. Миниатюрадагы Русия бит инде бу авыл. Монда инде Русиянең киләчәгеме, бүгенгесеме дип тә әйтергә аптырарсың.\nБез, хәрби һәм икътисадый куәткә ия державаның бер мизгелдә, бер ишарә белән домино шикелле ишелеп төшкәненә бер тапкыр шаһит булган кешеләр, империяләрнең таралу, юкка чыгу билгеләрен яхшы беләбез. Рим империясенә дә, СССРга да, Америка империализмына да тарихның бер кануны язылган: идарәдә гаделсезлек, вәхшилек киң тарала икән – җимерелү котылгысыз. Бу закончалыкны моннан биш йөз еллар элек татар аналитигы, мәшһүр Мөхәммәдьяр менә болайрак шәрехләгән:\n...Көфер белән мәмләкәт\nбулмас хәраб,\nЗолым белән\nекылыр улус йөдәп...\nЯгъни, илне золым егар... Классик әдәбиятны укыйсы да укыйсы иде безгә. Шуны укысак, кая таба барганыбызны төшенер идек.\nМоннан ике атна тирәсе элек Казанга бардым. Казан тротуарларында калын боз каткан, аны чапкан-җыештырган кешеләр күренми иде. Шунда мин торгынлыктан интеккән, үзем яшәгән сиксәненче еллар Казанын искә төшердем. Бураннар ул вакытта да була иде, әмма тротуарга боз катмады, чөнки иртә таңнан урам җыештыручылар эшкә тотына, шәһәр кешесе торып чыкканчы, урамнар ялт итә иде. Быелгы кыш Русия шәһәрләре өчен чын афәткә әйләнде. Санкт-Петербургта, әнә, Валентина Матвиенко урам җыештыру эшенә бомжларны җәлеп итмәкче... Тегеләре бик исебез китте менә дип әйтәләр ди... Ул арада төньяк башкалада йөк машиналары кар көртенә кушып сабыйларны һәм карт-корыларны изәләр. Шәһәрләр тулы эшсез, ә урам җыештырырга кеше юк. Аның каравы коммуналь түләүләр күккә аша һәм хакимиятләр урамнарда гап-гадәти тәртип тә урнаштыра алмыйлар. Талау һәм урлашу мәсьәләсендә бик тә елгыр хакимиятләрнең эш оештыру ягыннан үтә зәгыйфь, иң вак проблемалар алдында да көчсез, эшкә яраксыз икәнлеген дәлилли бу факт. Хәтта эшлексезлеге, булдыксызлыгы белән дан казанган коммунистик мафиозилар да бу дәрәҗәгә үк барып җитмәгәннәр иде.\nДөрес, ул чакта әле ришвәтчелек спирале дә хәзерге кебек үк бөтерелеп бетмәгән иде. Әмма инде большевик-мафиозилар ришвәтчелекнең ныклы традицияләренә нигез сала башлаганнар иде. Совет КГБсының оператив мәгълүматларына караганда, сиксәненче еллар башында КПСС Үзәк Комитеты инструкторы урындыгы, совет акчасы белән, илле мең сум торган. Тик ул вакытта ришвәтчеләр өчен бик зур бер проблема була – урланган акчаларны, “откат”ларны үзең өчен файдалану чынга ашмаслык хыял төсен ала. Горбачев хезмәтсез керемнәргә каршы көрәш башлагач, мәгълүм “Океан” эше буенча ҮКның җаваплы бер хезмәткәрен кулга алалар. Аның ишеге өстендәге кашагадан 250 мең сум акча табыла. Мескен акчаны җыйган, ләкин тота алмаган, чөнки мондый суммалар белән эш итә башласаң, шунда ук тиешле органнарның күзенә чалынасың. Ришвәтчене 250 мең сум өчен коллегалары җәһәннәмгә озаталар, әмма шул ук вакытта ришвәтләрне легальләштерү өчен киң масштаблы көрәш башлана. Ул ике юнәлештә бара. Беренчесе – коммунистик системаның нәтиҗәсезлеген исбат итү, халыкның аннан гайрәтен чигерү. Болай да товар кытлыгыннан интеккән социализмда тоташ дефицит оештыру әллә ни кыен булмый. Халык чәй, шикәр, трусик таба алмаган чакларны онытмадыгызмы әле? ОРС складларында ул елларда сыер майлары зәңгәрләнеп, эреп агып ята, колбаса һәм ит продуктлары сасый, шикәр капчыклары, чәй тартмалары тузанда ауный, кибет киштәләре исә – шыр. Параллель рәвештә капиталистик Көнбатыштагы муллык, янкиларның гел елмаеп йөрүләре турында матбугатта интенсив пропаганда алып барыла, халыкны капиталистик “җәннәт” белән кызыктыру компаниясе киң җәелә.\nҮзәк Комитетның халык файдасына булырдай кечкенә генә карарына да урыннардагы идарәче бюрократия саботаж белән җавап бирә, ул гына җитмәсә, техноген һәлакәтләр оештырыла. Арча станциясе янында гына да ул елларда әллә ничә поезд ауды. Ә капитализмга күчү белән поездлар рельслардан ипле генә йөри башладылар. Кыскасы, ил белән идарә итү коммунистик система шартларында инде мөмкин булмый башлый. Бөтен халык референдумда СССРны саклап калу өчен тавыш бирүгә карамастан, өч мафиоз җитәкче державаны бер көндә күмеп тә куялар.\nБүген илдә ситуация торган саен СССР таралган чакларны хәтерләтә. Бәяләр котырынып үсә, ил җитәкчелеге кабул иткән карарларның берсе дә үтәлми, кыскасы, токмачлар куера. “Аргументы и факты” атналыгы: “Киң катламнарда сайланган юлның дөреслегеннән өмет өзү хисе өстенлек итә”, – дип яза. Менә монысы инде аның яшәп килүче система өчен иң куркынычы. Үрнәккә алырлык ниндидер гадел система булмау илдә аумакайлык кәефләре тудыра. Үткән гасырның утызынчы еллары Европасына хас вәзгыять формалаша. Урыс оппозициясе бүген ставканы ачыктан-ачык фашизмга куйды. Мәскәүдәге соңгы вакыйгалар якындагы елларда ил эчендә милләтара низагларның көчәячәгенә ишарә итә. Шик юк: Көнбатыштагы урыс фашизмының спонсорлары Русия көймәсен чайкалдыру өчен акчаны кызганмаячаклар. Славян фашистлары белән бер үк вакытта төбәкләрдәге милләтче көчләр дә актив рәвештә финанслана башлар дип уйларга кирәк, әлбәттә. СССР таркалганнан соң Русиянең беркайчан да тотрыклы дәүләт булганы юк әле. Моны ил җитәкчелеге дә яхшы аңлый, билгеле. 2000 еллар башында татарларның латин графикасына күчү омтылышын буу сәбәбен Русияне тарката дип аңлатулары гына да ни тора. Хәреф белән егып булырлык илнең киләчәге бик үк өметле түгел инде аның. Бүгенге көндә урыс өлкәләрендә дә үзәктән аерылып чыгу тенденциясе көчле. Тәхет өчен көрәш бу тенденцияне тагын да ныгытыр, якындагы елларда көчәячәк икътисадый кризис учакка ялкын өстәр, мөгаен. 2006 елда мин Татарстанның бер районындагы прокурорга: “Русия 2025 еллар тирәсендә таралыр”, – дигәч, кычкырып көлгән иде. Мәгълүматның ФСБ сайтыннан алынуын әйткәч, шунда ук җитдиләнде. Федераль иминлек хезмәте үз сайтындагы илне таркатучы көчләр һәм аларның спонсорлары турындагы аналитик язманы алып ташлады инде. Тик хәл шул язмадагы сценарийга охшап үсә. Түрәләрнең башбаштаклыгы, җитәкче элитаның миллионлаган гектар җирләрне җиңел генә сатарга әзер торуы, ришвәтчелекнең коточкыч үсүе, урам карын көрәү кебек проблемаларның да хәл ителә алмавы – илдә революцион ситуация әзерләүче сәбәпләркүп инде алар. Ә революция дигәнең галәмәт зур җимергеч куәткә ия ул. Ә менә илне берләштерерлек идея һаман да табылмый һәм табылмас та төсле.\nТагын бер тапкыр Мөхәммәдьярны укыйк: “Золым белән екылыр улус йөдәп...”",
    "description": "Совет чоры фольклорын хәтерлисезме: “Колхоз казала микән, колхоз тарала микән?” Утызынчы еллар халык авыз иҗатына караган бу юллар җитмешенче еллар балалары телендә дә яңгырый иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaia-taba-barabyz-5d7df122e6e8ef00ad8d5419",
    "published_at": "2019-09-15",
    "views_count": 1471,
    "views_till_end_count": 985,
    "sum_view_time_sec": 182822,
    "comments_count": 16,
    "slug": "kaia-taba-barabyz"
  },
  {
    "title": "Калькулятор белән серләшү",
    "cover": "https://avatars.mds.yandex.net/get-zen_doc/1875669/pub_5d7f659835c8d800ad8f159b_5d7f65c48f011100aec2635a/scale_1200",
    "body": "Калькуляторны яратам, чөнки бик күп кенә сорауларга шул уч төбе кадәр генә машина объектив җавап бирергә булыша. Килешәсездер: сорауларга дөрес җавап тапмасаң, оттырасың, тормышның матди ягы да кыенлаша, рухи кризис та озак көттерми. Менә, ипотека кредитын ни өчен бирәләр дигән сорау куябыз да шуңа җавап эзлибез. Калькуляторсыз җавап менә болайрак булачак: ипотека ярдәмендә кешеләр тизрәк фатирлы булсын һәм төзелеш активлашып, икътисад та үссен өчен. Кредит түләү җиңел эш түгел, шулай да халыкның хәленә кереп, банкирлар да, җитәкчелек тә ипотека процентларын төшерергә тырышалар. Процент түбәнрәк булса, түләү җиңеләя, кредит алучылар да өстәлә, димәк, күбрәк кеше фатирлы була. Стоп. Менә шушы урында туктыйбыз да калькуляторга сүз бирәбез. Безнең саный торган машинабыз бөтенләй кирегә сукалап маташа әле монда. Ипотека проценты төшкән саен, аны түләү дә авырлаша, фатир алучылар саны да кими, ди. Моның өчен кечкенә генә тигезләмә төзеп, шуны чишәргә кирәк. Икътисадта әйләнә торган акчалар саны бер күләмдәрәк дип уйлыйк. Акча ике төрле юл белән артырга мөмкин: а) күбрәк эшләсәң, б) кәгазьне акча итеп күбрәк бассаң. Бездә икенче юлны яратарак төшәләр, шуңа күрә акча очсызлана. Очсызлануны без бәяләр үсү рәвешендә күрәбез. Әмма бәяләр барлык тармакларда да тигез үсми. Ит һәм сөт бәясе әллә кайчаннан бирле бер урында таптана инде әнә. Бәя акча агымы кая таба акса, шул тармакта үсә. 2018 елда ипотека базары 35 процентка үскән дигән хәбәрләр укыйбыз интернеттан. Халык кредитны аның проценты түбәнәйгән саен алданып күбрәк ала. Бу торак йортларга бяәләрнең үсешен китереп чыгара, чөнки ихтыҗ арта, төзелеш оешмалары табыш артыннан куып, бәяләрне генә үстерәләр дә куялар. Җиргә һәм төзелеш материалларына да ихтыяҗ арту, аларның да бәясен күтәрә, шуңа күрә ахыр чиктә табыш дигәне дә булмый инде аның барыбер. «Узган елның шушы ук чоры белән чагыштырганда, ил күләмендә беренчел торак базарында фатир бәяләре уртача 9 процентка кыйммәтләнгән. Казанда исә әлеге күрсәткеч 20 проценттан да артып киткән», — дигән рәсми хәбәрне укыйбыз. Менә күрдегезме, фатирны кыйбаткарак аласың, ипотека проценты төшү сиңа кредит түләүне аз гына да җиңеләйтми. Киресенчә, авырайта гына. Фатир бәясе күтәрелү белән ипотека проценты төшү арасында туры пропорциональ бәйләнеш бар икәне күзлексез дә күренеп тора монда. Ипотека һәм, гомумән, процент капиталы булмаса, без фатирларны күпкә арзангарак алыр идек. Төзелеш материаллары да арзангарак төшеп, үзебез акрынлап йорт төзеп чыгу бәхетенә дә ирешер идек. Ипотека ярдәмендә ясалма ихтыяҗ тудырылмаса, җир бәясе дә бермә-бер арзанрак булыр иде әле. Ихтыяҗны куык итеп күпертеп, ипотека кредиты бәяләрне үстерә, төзелеш темпларын котылгысыз рәвештә киметә. Тигезләмәнең өченче саны квадрат метрлар булырга тиеш. Бәя үскәндә, квадрат метрлар котылгысыз рәвештә кимеми булдыра алмыйлар. Менә мондый чылбыр барлыкка килә: ипотека проценты төшә — кешеләр кредитны күбрәк алалар — ихтыяҗ артып бәяләр күтәрелә — бәяләр күтәрелү сәбәпле, квадрат метрлар саны кими. Бу чылбырда бер генә буын ота — процентка акча бирүчеләр. Икътисадтагы бөтен акчаны процентлар ярдәмендә суыртып алып, алар үсешне киметәләр. Калькуляторга конкрет саннар язсак, без ипотека проценты түбәнәю фатирлы булуыны кыенлаштыра дигән сөземтәгә килер идек. Кешеләр күбрәк акча чыгарып салалар, әҗәтләрен азапланыбрак түлиләр, менә шул гына. Сөземтәне рәсми статистика ярдәмендә ныгытып, сипләп куыйк әйдә. Россиядә торак төзелеше 2015 елда үзенең иң югары ноктасына җитте, дип хәбәр итә илнең Төзелеш һәм торак-коммуналь хуҗалыгы министрлыгы. 85,35 миллион квадрат метр торак төзелгән ул елда. 2016 елда 80,2 миллион квадрат метр гына, ягъни 6 процентка кимрәк төзелгән. Ул елда ипотека процентлары түбәнәйгән, җитмәсә дәүләт ул процентларны субсидияләп түләргә булышкан да әле. 2017 елда төзелеш күләме 78,6 миллион квадрат метрга гына калган. Процентлар төшү сәбәпле, ипотека исә рекордлы күләмдә арткан. 2018 елда төзелеш күләме 75,3 миллион квадрат метрга гына калган. Ипотеканың артуы турында әйтеп тормаска да буладыр инде. Менә бит, калькулятор белән серләшсәк, без ипотека халыкны фатирсыз калдыра дигән объектив җавапка тап булабыз.",
    "description": "Калькуляторны яратам, чөнки бик күп кенә сорауларга шул уч төбе кадәр генә машина объектив җавап бирергә булыша. Килешәсездер: сорауларга дөрес җавап тапмасаң, оттырасың, тормышның матди ягы да кыенлаша, рухи кризис та озак көттерми.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kalkuliator-beln-serlsh-5d7f659835c8d800ad8f159b",
    "published_at": "2019-09-16",
    "views_count": 27,
    "views_till_end_count": 16,
    "sum_view_time_sec": 1312,
    "comments_count": 2,
    "slug": "kalkuliator-beln-serlsh"
  },
  {
    "title": "Ничек коткарырга сине, гаилә?",
    "cover": "https://avatars.mds.yandex.net/get-zen_doc/1704699/pub_5d7f67071febd400c4d71080_5d7f6791e3062c00adc30159/scale_1200",
    "body": "Лениград өлкәсенең Закон чыгару җыены депутаты Владимир Петров Россия гаиләләрен коткару тәкъдимнәре белән хөкүмәт җитәкчесе Дмитрий Медведевка мөрәҗәгать итәргә җыена икән. Аның бу адымга ни өчен баруы аңлашыла: елдан-ел илдә корылган гаиләләрнең таркалу тизлеге арта. 2018 елда Россиядә 923 мең гаилә корылган, 598 мең пар аерылышкан. Таркалган гаиләләр санын процентка күчерсәк, 64 дигән сан килеп чыга. 2017 елда 60 процент аерылышу теркәлгән булган. Дөрес, 2000 еллар башындагы катлаулы вазгыятьтә аерылышучылар саны 84 процентка җиткән чор да күзәтелгән (2002), икътисадта тотрыклылану башлангач, аерылышу проценты 52-53 кә калган еллар да булган. Нәтиҗә ясау кыен түгел: илнең һәм гаиләнең матди хәле никахларның тотрыклылыгында мөһим роль уйный. Әмма финанс бөтенлеге гаиләне саклауга билгеле бер чиккә кадәр генә хезмәт итә. Социаль яктан иң уңышлы якланган дип саналган швед гаиләләре шулай ук катастрофик темплар белән таркалалар. Белгечләр хәтта ир белән хатынның бер-берсеннән финанс бәйсезлеге гаиләнең таркалуына китерә дип тә әйтәләр.\nПетров әфәнде исә гаиләләрне аерылышу процессын катлауландырып сакларга җыена: 3 айлык санитар пауза кертергә, бала булганда, андый паузаны 6 айга кадәр җиткерергә, аерылышырга теләүчеләрне мәҗбүри рәвештә психологка барырга мәҗбүр итәргә, психологик ярдәм өчен бюджет акчасын тотарга тәкъдим итә. Корыч арканнар белән гаиләне бәйләп тоту нуль бөтен ничәдер процент файда китерергә мөмкин, чынлап та. Әмма төпкә батып барган корабны ярдәмгә инженерлар чакрып кына саклап калып буламы? Инженерлар корабны төзү стадиясендә үз сүзләрен кистереп әйтергә тиешләр, төп тишелгәч, көймә бата инде ул.\nГаилә институты әхлакый категорияләргә карый. Кайда традицияләр ныграк саклана, шунда гаиләләр тотрыклырак. Россиядә ул — Кавказ төбәге. Кавказда ир-ат тәрбияләүнең әлегә җимерелеп үк бетмәгән кануннары һәм традицияләре яши. Булдыклылылык, кыюлык, үткенлек, җаваплылык кебек сыйфатлар ирләрдә юк икән, ныклы гаилә корылмый. Хатын-кыз никадәр генә тигезлек, тигезлек дип кычкырмасын, иренең матди яктан да, физик һәм рухи яктан да үзеннән кимендә бер башка өстен булуын интуитив рәвештә тели, чөнки белә: киресенчә булганда, гаилә йөген тарту үз җилкәсенә төшәчәк. Кияүгә чыкмыйча яшәгән кызлар саны «шкаланы бәреп» чыккан икән, ышаныгыз: бу лаеклы егетләр юклыктан. Хәзер бит вәзгыять күпчелектә шундый: гаилә кору яшенә җиткәндә үк, кыз бала инде карьера ясаган, матди киләчәген кайгырткан, егетләр исә хөрәсән килеш эш тапмыйча йөри. Гаилә корылган очракта да аны тәэмин итү йөге гүзәл затлар вазифасына әверелә. Дөресен генә әйткәндә, үзеннән өстен кыз янына барып «минеке бул» дип әйтергә егетләр (альфонсларны исәпкә алмаганда) куркалар да. Хатын-кыз җилкәсендә яшәргә яратучы альфонслар исә үрчегәннән-үрчи. Менә болар инде әллә ничә гаиләнең очына чыгалар.\nМәктәптә озак еллар буе эшләү тәҗрибәсеннән беләм: кыз балалар табигатьләре белән актив булалар, тырышыбрак укыйлар, класстагы рәсми лидерлыкны үз кулларына алалар, рәсми булмаган лидерлык малайлар кулында булса да, ул тәртип бозу, башкаларны кыерсытып үзеңә буйсындырудан ары китми. Җитмәсә класс җитәкчесе һәм укытучылар да күпчелек очракта хатын-кызлар. Хатын-кыз диктаты астында буйсынучан, юаш, үз өстенә җаваплылык алудан курка торган булачак ирләр тәрбияләнә. Әйе, болар киләчәктә үз хатыннарын кыйнарга мөмкиннәр, чөнки физик көч барыбер алар ягында кала, ә менә гаиләне тартып бару функциясе аларда эшләми. Соңгы көннәрдә генә Пермь гимназиясендә җәнҗал чыкты бит әле: мәктәпкә югарырак балл җыйган кызларны калдырып, түбән баллы малайларны алганнар. Баштан ук малайлар һәм кызларны аерым классларга җыйсалар, андый проблема тумас иде. Аерым укыту булган мәктәпләр тәҗрибәсе күрсәтә: белемнең сыйфаты яхшыра, башка параметрлар да уңайлана. Иң мөһиме: малайлар активлаша. Тик безнең җәмгыять мондый бүленешкә теше-тырнагы белән каршы. Әйтәләр бит әле: «феминизм беренче чын ирне очратканчы гына», дип. Чын ирләрне исә безнең тәрбия системасы тамырыннан ук корытып юкка чыгара.",
    "description": "Лениград өлкәсенең Закон чыгару җыены депутаты Владимир Петров Россия гаиләләрен коткару тәкъдимнәре белән хөкүмәт җитәкчесе Дмитрий Медведевка мөрәҗәгать итәргә җыена икән.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/nichek-kotkaryrga-sine-gail-5d7f67071febd400c4d71080",
    "published_at": "2019-09-16",
    "views_count": 12,
    "views_till_end_count": 8,
    "sum_view_time_sec": 486,
    "comments_count": 0,
    "slug": "nichek-kotkaryrga-sine-gail"
  },
  {
    "title": "Кыен ситуацияләрдә дә күңел көрлеген саклауның 15 ысулы тыныч яшәү өчен гади киңәшләр",
    "cover": "https://avatars.mds.yandex.net/get-zen_doc/195198/pub_5d81f010d7859b00ad6eb94d_5d81f0470ce57b00add2e3f6/scale_1200",
    "body": "Шундый вакытлар була: безгә авыр хәлләр аша үтәргә туры килә. Я кешеләр безнең турыда начарлык сөйлиләр, яисә үтенечне кире кагалар, яисә дошманлык белдерәләр. Мондый хәлләрдә яхшы кәеф саклау бик авыр. Без автомат рәвештә шулай ук җавап кайтарырга телибез. Ләкин бу хәлне авырайта гына. Кешеләр үзләрен тагын да кискенрәк тотарга мөмкиннәр. Бөтен көн нәфрәт һәм ачыргылану белән тулачак һәм беркем дә ота алмаячак.\nБу җиңел булмаса да, кыен ситуациядә позитив булып калу бик мөһим. Сезгә тынычлык һәм аек акыл сакларга ярдәм итә торган ысулны сайлагыз:\n1. Тыныч булмасагыз, беркайчан да җавап бирмәгез. Үзегезнең тыныч калачагыгзга ышанмыйсыз икән, эндәшмәгез. Иң беренче чиратта тынычлану өчен вакыт һәм көч табыгыз.\n2. Тынычлану өчен беренче адым буларак, тирән итеп сулагыз.\n3. Хәлнең кискенлеген киметү өчен, йомшак тавыш белән сөйләгез.\n4. Һәр кыен очракның үз эчендә мөмкинлекләр бар икәнен аңлагыз.\n5. Сезгә башка кешеләр әйткән сүзләргә ниндидер файдалы нәрсә буларак карагыз. Бу сезгә үзегезне яхшыртырга булышачак.\n6. Бары тик караңгы мәгълүматтан гына торган сүзләрне колак яныннан уздырыгыз.\n7. Кеше турында уңай карашны саклагыз. Аның гамәлләре һәм фикерләре сезгә ошамаска мөмкин, әмма бу аны күралмаска кирәк дигән сүз түгел.\n8. Шуны аңлагыз: сезнең авыр уйларгыз үпкәләтүчегә түгел, сезгә зыян салачак. Шуңа күрә сезгә тискәре хисләргә бирелергә ярамый.\n9. Әгәр хата җибәрсәгез, моны ачыктан-ачык таныгыз.\n10. Исегездә тотыгыз: хаталанучы берни дә эшләмәүчегә караганда хөрмәткә лаеграк.\n11. Китаплар укыгыз, тормышыгызга яхшы кәеф өсти торган эшләр белән шөгыльләнегез.\n12. Сезгә таяныч булырдай дустыгыз белән сөйләшеп алыгыз.\n13. Сезне уңай чишелешкә китерүче фикерләр уятырлык теләсә нинди цитатаны файдаланыгыз.\n14. Кыен ситуациягә реаль тормыштагы чыдамлылык һәм сабырлык тренингы итеп карагыз.\n15. Исегездә тотыгыз: бар кешегә дә ярап бетә алмаячаксыз һәм бар кеше дә сезне аңламаячак. Кайбер кешеләргә янәшәгездән үтеп китәргә юл куегыз. Игътибарыгызны һәм көчегезне сезнең белән уңай хезмәттәшлек итә ала торган кешеләргә юнәлтегез.",
    "description": "Шундый вакытлар була: безгә авыр хәлләр аша үтәргә туры килә. Я кешеләр безнең турыда начарлык сөйлиләр, яисә үтенечне кире кагалар, яисә дошманлык белдерәләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kyen-situaciialrd-d-kel-krlegen-saklauny-15-ysuly-tynych-iash-chen-gadi-kishlr-5d81f010d7859b00ad6eb94d",
    "published_at": "2019-09-18",
    "views_count": 185,
    "views_till_end_count": 140,
    "sum_view_time_sec": 9434,
    "comments_count": 3,
    "slug": "kyen-situaciialrd-d-kel-krlegen-saklauny-15-ysuly-tynych-iash-chen-gadi-kishlr"
  },
  {
    "title": "Ятимнәр",
    "cover": "https://avatars.mds.yandex.net/get-zen_doc/1554513/pub_5d8250e034808200ad2fc075_5d8251158f011100b7d48bf3/scale_1200",
    "body": "Беренче күрүдә үк бу ирнең атлет фигурасына игътибар иттем. Физик көч аннан бөркелеп тора иде. Башта ук бу, мөгаен, физкультура укытучысыдыр дигән фикергә килдем. Иртәле-кичле спорт белән шөгыльләнүче әлеге ир мәктәптә музыка укыта икән. Сөйләшүеннән зыялы, әдәпле шәхес икәнлеге сизелеп тора. Әллә кай төшендә генә сөйкемле сөяге бар төсле, һәркем белән җиңел аралаша, үзенә тарта торган адәмнәрдән. Тормышка карашларыбыз да күп вакытта бер ноктада кисешкәнгә күрә, без аның белән кичләрен озаклап сөйләшеп утыра торган булып киттек. Үзен беркайчан да зурга куймый, синең фикереңне игътибар белән тыңлый белә торган бу шәхес тормышның катлаулы юлларын үткән, качак статусы белән Үзбәкстаннан Татарстанга кайтып, бернидән дә зарланмый гына яшәп ята. Хәтта үзе калдырып киткән ил халкы турында да аннан бер генә яман сүз дә ишетергә туры килмәде. Тормышка елмаеп карый торган, оптимистик натуралы мондый кешеләр белән янәшә яшәве җиңел. Мондыйларның йөзендә кайгы-хәсрәт төсмерләре күрү мөмкин түгелдер кебек, гомумән, болар башка адәмнәр шикелле кайгыра да белмиләрдер төсле. Чөнки сине елмаеп тыңлый, елмаеп җавап бирә, ишектән килеп керә – йөзе балкый, чыгып киткәндә аннан якты бер эз кала шикелле. Ирексездән елау-сыктау мондый натураларга хас түгелдер дигән фикергә киләсең. Әмма алай ук түгел икән. Миңа да бу хөр күңелле яңа танышымның күз яшьләрен күрергә насыйп итте.\nГадәти кичләрнең берсе иде. Без чәй өстәле янында акрын гына сөйләшеп утырабыз. Сүз инде вафат булган әти-әниләр темасына күчте. Кемнең әтисе-әнисе кайчан, ни хәлдә үлгән. Танышымның әтисе туксан дүртенче елда вафат икән, минем әти туксан икедә фани дөньяны калдырды. Без бу турыда бик тыныч фикерләшәбез. Барыбызны да киләчәктә үлем көтә һәм бу – дөньядагы иң гадәти нәрсә шул. Үлем, Аллага шөкер, һәрберебезне тигезләп, һәркайсыбызга берәр данәдә бирелгән. Шуңа күрәдерме, берничә еллар элек дөньядан аерылган әти-әниләрнең үлеме хәзер алай җиңел генә күңелләрне нечкәртми. Дөрес, без аларны сагынабыз, хөрмәт белән искә алабыз, Аллаһтан аларның ахирәттәге урыннарын хәерле кылуын сорап дога да кылабыз. Әмма кайтарып булмастай югалтулар өчен дәвамлы кайгырып утыру адәм баласының сыйфаты түгел. Әниләр белән икебез дә туксан җиденче елда бәхилләшкәнбез икән. “Әти үлгәннән соң әни акылын җуйды, – ди танышым уйчан гына. – Кыен булды шул чакта. Мин эштә вакытта урамга чыгып китә дә, пычранып бетә. Эштән кайткач, юындырырга, киемен алыштырырга кирәк. Үзең беләсең, ир кеше өчен бу күңелле эш түгел. Ике сеңелкәшем бар да, ләкин алар, бердән, кияүдә, читтә яшиләр, икенчедән, син малай кеше, әнине син карарга тиеш дип, кырт кисеп куйдылар. Шул вакыттан бирле сеңелкәшләргә карата күңелдә юшкын калды.\n– Син сеңелләреңә караганда бәхетлерәк, – дим мин аңа һәм Муса пәйгамбәр турындагы риваятьне сөйлим.\nМуса галәйһиссәлләм бервакыт Аллаһы тәгаләдән: “Җәннәттәге урыным кем белән булыр икән?” – дип сораган. Аллаһы тәгалә бер кешенең исемен атаган. Пәйгамбәр шул кешене эзләп киткән. Оҗмах әһеле булган әлеге адәм баласы базарда гап-гади ит чабучы булып эшли икән. Муса галәйһиссәлләм аның белән танышкан, ләкин үзенең кем икәнен белдермәгән. Әлеге ит чабучының өенә киткәннәр. Яңа танышы пәйгамбәрне алдагы бүлмәдә калдырып, үзе түр якка чыгып киткән һәм анда бик озак торган. Шактый вакыт узгач, пәйгамбәр янына килеп, аны кунак итәргә тотынган. “Ник бик озак югалып тордың?” – дигән Аллаһның илчесе. “Түр якта минем әнием утыра, ул йөри алмый. Мин шуның асларын алыштырдым, ашаттым-эчерттем дә менә хәзер синең яныңа чыктым. Чыгып киткәндә әнием минем өчен: “Оҗмахтагы урының Муса галәйһиссәлләм янында булса иде”, – дип дога кылып калды”, – дигән хуҗа. (Мәгълүмат Җәлил хәзрәттән алынды).\nРиваятьне тыңлап торган алып гәүдәле танышым ирләрчә акрын гына, эчтән генә сызып елый. Аның бу халәтен кисәк кенә тынып калуы һәм күзендә ялтыраган яшь тамчылары гына сиздерә. Әңгәмәдәшемнең елавы минем дә күңелне нечкәртә. Бу сөйләшүгә катнашмыйча читтә утырып торган өченче бүлмәдәшебез дә бик тын. Кичә генә ул да миңа үз әнисенең үлеме хакында сөйләгән иде. Ике ел параличланып яткан әнисен ул да ялгызы караган икән. “Соңгы көннәрдә әнигә чәйнәп ашаты га туры килде”, – дигән иде ул да. Без өч ятим бик озакка уйга калабыз. Бала бит әнисе өчен алтмышка җитсә дә бала булып кала. Бәс, шулай булгач, әниләре өчен изгелек эшләүдән мәхрүм калган без – чәчләре чаларган өч ир кеше, чынлап та ятимнәр бит инде.",
    "description": "Беренче күрүдә үк бу ирнең атлет фигурасына игътибар иттем. Физик көч аннан бөркелеп тора иде. Башта ук бу, мөгаен, физкультура укытучысыдыр дигән фикергә килдем.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iatimnr-5d8250e034808200ad2fc075",
    "published_at": "2019-09-18",
    "views_count": 60,
    "views_till_end_count": 41,
    "sum_view_time_sec": 3692,
    "comments_count": 2,
    "slug": "iatimnr"
  },
  {
    "title": "Бәя. Үз бәяңне ничек белергә?",
    "cover": "https://avatars.mds.yandex.net/get-zen_doc/1897860/pub_5d838ea6ec575b00ad11a56e_5d838edf97b5d400af3ac251/scale_1200",
    "body": "Бервакыт Акыл иясенә яшь бер кеше килгән һәм: «Сиңа килүемнең сәбәбе: үземне мескен һәм бернигә дә яраксыз итеп тоям, шунлыктан минем яшисем дә килми. Тирә-юньдә барысы да мине уңмаган, ачык авыз һәм ахмак дип саныйлар. Үтенәм синнән, Акыл иясе, миңа булыш», — дигән.\nАкыл иясе яшь егеткә күз генә төшереп алган да: «Гафу ит, хәзергә вакытым юк, сиңа берничек тә булыша алмыйм. Миңа бик мөһим бер эшне хәл итәргә кирәк, — дигән һәм аз гына уйлап торгач, өстәгән. — Ләкин син миңа минем эшемдә булышырга килешсәң, мин рәхәтләнеп сиңа булышырмын».\n— Р... рәхәтләнеп, — дип мыгырданган тегесе, үзе ачы итеп, тагын аны арткы планга күчереп куюларын уйлаган. Акыл иясе үзенең сул чәнчи бармагыннан матур ташлы йөзеген салган.\n— Атны ал да базар мәйданына чап! Миңа әҗәтемне түләү өчен ашыгыч рәвештә шушы йөзекне сатарга кирәк. Тик һич кенә дә бәясен бер алтыннан да түбән килешмә! — дигән.\nЕгет йөзекне алган да чаптырып киткән. Базар мәйданына килеп җиткәч, ул йөзекне сатучыларга тәкъдим итә башлаган, тегеләр башта аның товарын кызыксынып караганнар. Ләкин алтын акча турында ишетүгә, йөзек белән кызыксынулары сүнгән. Кайберәүләр аның йөзенә карап ачыктан-ачык көлгәннәр, икенчеләре бары артлары белән борылганнар гына һәм бары тик бер сәүдәгәр генә, кече күңеллеләнеп, алтын тәңкәнең мондый йөзек өчен артык кыйммәт булуын, аңа күп булса бакыр тәңкә генә бирәчәкәрен, иң ахыр чиктә генә көмеш тәңкәгә өметләнеп булуын аңлаткан.\nБар базарны әйләнеп, йөзекне йөзләгән кешегә тәкъдим иткәч, егетя ңадан атын иярләгән дә кире әйләнеп килгән. Уңышсызлыктан бик боегып, ул Акыл иясе янына кергән.\n— Мин синең йомышыңны үти алмадым, Акыл иясе, — дигән ул хәсрәт белән. — Иң яхшы очракта мин йөзек өчен көмеш тәңкә генә ала алыр идем, әмма һич тә алтынны түгел. Сатучылар бу йөзек ул кадәр тормый дип тәкърарлыйлар.\n— Әйе, йөзекнең чын бәясен белсәк, начар булмас иде! Моны зәрканнан да (ювелир) яхшырак тагын кем эшли ала? Бар зәрканга чап һәм йөзек өчен ул күпме бирә, сорап кил.\nЕгет зәрканга юнәлгән. Анысы йөзекне озаклап караган һәм, ниһаять, әйткән:\n— Акыл иясенә тапшыр, мин хәзерге вакытта аңа 58 алтын тәңкәдән артык бирә алмыйм. Ләкин ул миңа вакыт бирсә, мин йөзекне, килешүнең ашыгычлыгын исәпкә алып, 70 алтынга сатып алам.\n— Җитмеш алтын тәңкә?! - егет шатлыгыннан көлеп җибәргән., зәрканга рәхмәт әйтеп, бар көченә кире юлга томырылган.\n— Кил монда, утыр, — дигән Акыл иясе, яшь егетнең ялкынлы сөйләвен тыңлаганнан соң.  — Һәм бел, улым, син үзең дә нәкъ менә шул йөзек инде. Кыйммәтле һәм кабатланмас! Һәм сине чын белгеч кенә бәяли ала. Шулай булгач очраклы кешеләр бәясенә ышанып базарда йөрмә!",
    "description": "Бервакыт Акыл иясенә яшь бер кеше килгән һәм: «Сиңа килүемнең сәбәбе: үземне мескен һәм бернигә дә яраксыз итеп тоям, шунлыктан минем яшисем дә килми.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bia-z-biane-nichek-belerg-5d838ea6ec575b00ad11a56e",
    "published_at": "2019-09-19",
    "views_count": 29,
    "views_till_end_count": 24,
    "sum_view_time_sec": 2677,
    "comments_count": 0,
    "slug": "bia-z-biane-nichek-belerg"
  },
  {
    "title": "Хәзинә ачкычының тешләре Җавап ишетим дисәң",
    "cover": "https://avatars.mds.yandex.net/get-zen_doc/1567436/pub_5d8392855eb26800afb6832b_5d8392ab0ce57b00add2ef3c/scale_1200",
    "body": "Бәрәңгесе уңа торган авылдашлар соңгы вакытларда ел саен, үз өйләреннән читтә утыртылган җирләрен казыганда, бер күңелсез хәлгә юлыгалар: сабаклар йолкынган, төптәге бәрәңгеләр казып алынган. Халык ачлык килә дип курыккан сиксәненче- туксанычы еллар ахырында мондый хәл шәһәр яны бакчаларында гына күзәтелә иде. Язын бәрәңге утырткан һәм эшкәртеп үстергән җир хуҗасы көзен алырга килсә, бәрәңгедән җилләр искән. Кайвакыт шулай да була: хуҗа каракларның үз бәрәңгесен урлап казып яткан чакларына ук туры килә, әмма сүз әйтергә кыймый, чөнки курка. Авыл кешесе исә колхозныкын традицион рәвештә үз итсә дә, бер-берсенекенә кагылмый иде әле. Авыл һәрвакыт намус, инсаф, әдәп мәсьәләләрендә шәһәрдән уңайрак позицияләрдә торды. Кешеләр бер-берсен беләләр, җәмәгатьчелек фикере бозылмаган, шуңа күрә чиктән ашканнар тиз үз урыннарына утыртыла ала иде. Хәзер дә без сөенеп күзәтәбез: авылда эчкечелек кими, аракысыз мәҗлесләр үткәрү дә арта бара, халык хәзер гаеттә бердәм рәвештә корбан чала һәм ит өләшә, бәрәңгенең дә гошере җыелып, шәһәргә илтеп ташырыла. Һәм... кемнәрдер күршесенең, авылдашының утырткан бәрәңгесен төнлә качып казып ала. Моны шәһәр кешеләре эшләве дә ихтимал, билгеле, чөнки урлап казылган бакчалар олы юл буенда урнашкан. Әмма бары тик яхшы сортлы бәрәңге утыртылган җирләрнең генә талануы барыбер шикне бер-берсен белгән авылдашлар өстенә дә төшерә.  Югыйсә, хәзер бәрәңгегә кытлык түгел, бәясе дә арзан, уңдырышлы сортлы бәрәңгене шул ук авылдашлардан сатып та алып була, бер-ике чиләк бәрәңгене якын танышлар бер-берсенә болай гына да биргәлиләр. Кемдә яхшы сорт бар, ул хәләл юл белән дә авылдашлар бакчасына җиңел генә күчеп тарала. Кемнәрдер, күрәсең, хәрам малга хирыслыктан интегә. Аллаһы Тәгаләнең: «Бер-берегезнең малын хаксыз үзләштермәгез», — дигән әмере (Коръән, Бәкарә сүрәсе, 188 аять) аз гына да куркытмый аларны.\nХәрам мал, әлбәттә, адәм баласының бу дөньясына да, ахирәтенә дә зур зыян сала. Аны бу дөньяда түбәнлеккә төшерә, малының бәрәкәтен юк итә, ахирәттә газапка дучар итә. Кешеләр Кыямәткә якынайган саен хәрамга кызыгу арта, хәләлне теләү кими, монысы да хак. Юныс бине Гобәед дигән галимнең хәләлнең кимүе хакында: «Әгәр хәләлдән булган бер дирһәмне тапсак, аның белән авыруларыбызны дәвалар идек», — дигән сүзләре мәгълүм. Димәк, сәламәтлекнең югалуы да хәрамның артуы белән бәйле бәйле, хәләл исә — тән һәм рух сәламәтлеге дигән сүз ул.\nХәрам мал ашап адәм баласы бу дөньяда үзен тагын бер мөһим өстенлектән мәхрүм итә: Аллаһы Тәгаләгә мөрәҗәгать иткәндә, җавапны ишетми. Югыйсә, Аллаһы Тәгаләнең вәгъдәсе бар: «Әгәр бәндәм миннән сораса, мин, әлбәттә, аңа һәрвакыт якынмын. Миннән сораса, сораганын бирермен...» (Коръән, Бәкарә сүрәсе, 186 аять). Бу вәгъдәдә искиткеч зур бәрәкәт яшеренгән: кеше нигә мохтаҗ булса, шуңа Аллаһы Тәгаләдән сорап ирешә ала. Сәламәтлеккә мотаҗларга — саулык, фәкыйрьләргә — дөнья малы, бары тик ахирәткә генә мохтаҗ булып ахирәтен кайгыртучыларга — барысы да гарантияләнгән. Әмма әлеге вәгъдәнең катгый шарты бар: Аллаһы Тәгаләнең шәригате белән генә гамәл кылу. Хәрамнан саклану — шул гамәлнең аеруча бер мөһим өлеше инде ул. Бу догасы кабул була торган тәкъва бер галим һәм аның хезмәтчесе турындагы риваятьтә дә ачык күренә. Ул галим бервакыт юлда барганда, аңа бер кеше очраган һәм әйткән: «Туры килеп торуын карагыз! Мин Сезнең янга минем һәм дусларым өчен дога кылуыгызны сорап бара идем, монда очраттым. Нинди гаҗәп хәл!» — дигән.\nГалим сораган:\n— Миннән дога кылуны сорарлык ни булды?\n— Безнең хуҗабыз сакларга дип ике кол тапшырган иде. Бер качтылар, тоттык. Хәзер тагын качтылар, таба алмыйбыз. Тапмасак, безгә хуҗабыз җәза бирәчәк.\nГалим шунда ук атыннан төшкән дә ике рәкагать намаз укыган һәм Аллаһы Тәгаләдән дога кылып бу кешеләргә ярдәм итүен үтенә башлаган. Берникадәр вакыт үтүгә, качкан колларның табылуы турында хәбәр иткәннәр.\nҺәрвакыт галимнең янында торган хезмәтчесе шунда эндәшкән:\n— Әфәндем, мин ничә еллар инде сезгә хезмәт итәм. Һәрвакыт үз эшемне җиренә җиткереп башкарырга һәм сезгә ярарга тырышам. Әле генә Аллаһы Тәгаләгә ялварган доганы миңа да өйрәтегез, берәр мохтаҗлыгым булса, минем догам да шунда ук аның тарафыннан кабул булсын.  Галим аңа әйткән:\n— Догамның кабул булуының сәбәбе әле генә мин укыган намазда түгел, ә минем инде утыз ел хәрамга якын килмәвемдә, — дигән.\nИкенче бер галим дә хәләлнең әһәмияте турында: «Гыйбадәт — Аллаһы Тәгаләнең хәзинәләре арасында бер хәзинәдер. Ул хәзинәнең ачкычы — догадыр. Ул ачкычның тешләре — хәләл ризык ашау», — дигән. Ризыгының хәрамлегенә исе китмәгән хәлдә дога кылучы — тешсез ачкыч белән ишек ачып хәзинәгә керергә омтылучы ул. Мәгълүмдер ки, андый ачкыч белән ишекләр ачылмый.",
    "description": "Бәрәңгесе уңа торган авылдашлар соңгы вакытларда ел саен, үз өйләреннән читтә утыртылган җирләрен казыганда, бер күңелсез хәлгә юлыгалар: сабаклар йолкынган, төптәге бәрәңгеләр казып алынган.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/hzin-achkychyny-teshlre-avap-ishetim-dis-5d8392855eb26800afb6832b",
    "published_at": "2019-09-19",
    "views_count": 56,
    "views_till_end_count": 34,
    "sum_view_time_sec": 2536,
    "comments_count": 0,
    "slug": "hzin-achkychyny-teshlre-avap-ishetim-dis"
  },
  {
    "title": "Тәбә һәм фәкыйрьлек турында баллада",
    "cover": "https://avatars.mds.yandex.net/get-zen_doc/1219524/pub_5d84861daad43600aead65aa_5d84865aaad43600aead65b3/scale_1200",
    "body": "Россиядә Яңа елдан соң Гайдар форумы барды. Миллионлаган россиялене ыштансыз калдыруга үзеннән саллы өлеш керткән премьер-министрны хәтерлисезме? Менә шуның истәлегенә аталган зур утырышка быел икътисад белән шөгыльләнүче түрәләр унынычы тапкыр җыелдылар. Җыелыш бик кызу бара. 15 гыйнвар көнне гамәлдәге премьер-министр Медведев һәм вице-премьер Голикова бер-берсенә нык бәйләнгән ике мәсьәлә турында сүз куерттылар. Хөкүмәтне инде бихисап еллар буе иярләгән премьер Россиядә йомырка тәбәсе пешерүнең бик катлаулы булуыннан зарланды. Йомырканы сытып табага салганчы, бик күп кагыйдәләрне үтәргә туры килә икән. Монда инде кайсыннан тотынырга белмәссең: кагыйдәләр укыргамы, йомырканы сытаргамы? Кагыйдәләр белән мавыксаң, тәбә пешергә вакыт калмый, тәбә пешерсәң, кагыйдәләр үтәлмәгән өчен штраф салалар, бизнесыңны ябып ук куярга да күп сорамыйлар. Чиновниклар тырышлыгы белән бизнесны көйләүче һәм йөгәндә тотучы 9 мең генә норматив акт кабул ителгән икән. Һәр чиновник тәбә пешерүгә кагылышлы үз таләпләрен куя торгач, шулай катлауланган инде эшләр. Санитар табипларның да, янгын сүндерүчеләрнең дә, Роструд түрәләренең дә, салым органнарының да йомырка ватуда үз өлешләре бар. Кагыйдәләр күбәеп кенә калмаган, байтак очракларда бер-берсенә каршы да киләләр, ди. Хәзер инде чиновниклар армиясе үзе дә аптырый: бизнесны ничек итеп алып барырга? Һәм… бюрократия алдагы елда 365 көн буе норматив актларны укып, арбаның бишенче тәгәрмәче дип тапканнарын гамәлдән чыгарып, аларны ике тапкыр киметергә җыена. 4 мең 500 кагыйдә дә укып бетерерлек түгел инде ул үзе. Шуңа күрә эшмәкәрләрнең хәле җиңеләер дип бик өметләнергә ярамый. Эшкуарларның бюрокатия белән тарткалашып эшкә вакыты калмау сәбәпле, дүрт саны да таза-сау булган типсә тимер өзәрлек бик күп кешенең эш ачудан гайрәте чигә, яңа эш урыннары булдырылмый, булдырылганнарының хезмәткә түләү дәрәҗәсе бик түбән, нәтиҗәдә илдә фәкыйрьлек арта. Вице-премьер Голикова ханымның сүзе нәкъ менә шул фәкыйрьлек турында да иде. Хәерчеләрне шундый зур мәртәбәле форумда телгә алуның үз сәбәбе бар. Халык бик үтенеп сорагач, Президентлык вазифасын кабат үтәргә керешкәч тә Владимир Путин хәзрәтләре кулына калькулятор тотып санады да Россиядә 19 миллион тирәсе фәкыйрь барлыгын ачыклады. Табигый байлыклар сатып, акча астында күмелеп яткан дәүләткә моның кадәр хәерче артык күп булып тоелды һәм аларның санын 6 ел эчендә ике тапкыр киметергә әмер бирелде. Голикова менә шул әмер мәсьәләсендә бик борчыла, чөнки хөкүмәт әһелләре тегеләй дә, болай да уйлап карагач, фокусларсыз гына хәерчеләр санын киметеп булмаячагына төшенгәннәр. Вице-премьер ханым бик озак уйлагач, ачыш та ясаган: стандартларны үзгәртергә!!! Хәзерге стандартлар буенча эшкә сәләтле гражданның кереме 11 мең 300 сумнан артмаса, пенсионер акчасы 8 мең 615 сумнан ким булса, баларга туры килгән өлеш 10 мең 302 сумнан түбән булса, бу мохтаҗлык дип санала. Хөкүмәт түрәсе менә шушы саннарны үзгәртеп, яңа стандартлар кертсәң, фәкыйрьләр санын бик тиз киметеп буласын төшенгән. Әлегә ул яңа стандартларны телгә алмады, тик тел төбеннән аңлашыла: халык маена чыдый алмый бездә. Һаман дәүләткә өметләнә, һаман ярдәм көтә. Инде күпме чиновник мокытларга дәүләт акчасына өметләнергә ярамаганын төшендерергә тырышып «янды», карьерасы белән саубуллаша язды. Гыйбадлар һаман аңламый. Бюджет акчасы депутатларны туйдырырга да җитми бүгенге көндә. 380 мең сумлык айлык хезмәт хакы белән авыр тормышта җик күрә күпме канун авторы. Кара халык җитмәсә шуны күпсенә. Җәнҗалар чыгаруы белән танылган депутат Милонов, аптыргач, популяр итеп аңлатып та карады инде: «Депутатлар акчасына зарланмагыз, үзегез күп хезмәт хакы алып эшләгез», —  диде. Чынлап та, эшлим дигән кеше миллиардларны бик тиз әвәли ала Россиядә. Дөрес, ул кадәр байлыкны сосып алу өчен яхшы эш урыны кирәк инде. Карьера ясарга, кыскасы. Берәр районның (баерак төбәктә булса яхшырак) хакимият башлыгы булу бик төшемле, мәсәлән. Әнә Мәскәү өлкәсенең Серпухов районының элекке башлыгы Александр Шестун туплап та караган байлыкны: прокурорлар аның 676 күчемсез милек объектын, 22 автомобилен тапканнар. Күчемсез милек дигәч тә берәр салам түбәле авыл йортын күз алдына китермәгез тагын. Шестун милкендә затлы ике ял базасы гына да булган. Һәркайсы «глава»га олаулап табыш китергән. Бик озак санагач, милекнең гомуми бәясе 10 миллиард сум гына дип табылган. Менә бит эш йөртә белгән кеше бер дә фәкыйрьлектән зарланмый, хезмәт хакына гына да карап ятмый. Менә шундый рухландыргыч үрнәкләр булганда, ничек дәүләттән ярдәм көтеп бот күтәреп ятмак кирәк? Дәүләт ярдәме исә бик озак бара фәкыйрьләргә. Белгечләр исәпләгәннәр: 5 сумның 4 сумы юлда югала. Кая киткәнен дә белеп булмый. Аңлашыла инде: 5 сумның бишесе дә фәкыйрьләргә барып җитсә, шестуннар каян килә? Болай Россиядә фәкыйрьлекне бетерү өчен 800 миллиард сум акча кирәк икән. Хезмәт һәм социаль яклау министры Топилин шулай дип исәпләгән. Юк, ул фәкыйрьләргә акча өләшергә җыемый, инвецтицияләр ясап, югары хезмәт хаклы эш урыннары булдыру ягында. Дөрес фикер йөртә министр. Бер тапкыр балык биреп, хәерче тамагын туйдыруга караганда, аны балык тотарга өйрәтү хәерлерәк. Тик менә Россиядә бу эшнең бер «эштие» бар инде: инвестициягә дип бюджеттан акча бүлдеңме, аны меңләгән «шестуннар» ял базасы ачуга тотып бетерәләр, җитмәсә ул базалар хосусый милектә булып чыга. Шуңа күрә түрәләр бу эштән өмет өзеп, фәкыйрьлекне юк итүнең яңа стандартлар кертү ысулын уңайрак дип тапканга охшый. Ә инвестицияләрне исә алар фәкыйрь Венесуэлага һәм Зимбабвега илтеп бирү ягында. Ни дисәң дә бу ике илдә фәкыйрьләр күбрәк. Венесуэлада әнә инфляция 1,7 миллион процентка җитте үткән ел. Азык-төлекне хәзер армия белән өләшәләр. 3 миллион кеше социализмнан чит илләргә качып котылды. Шуңа күрә федераль хөкүмәт белгечләре кризистан йолып алу өчен, Латин Амеркасына көтүләре белән очтылар һәм махсус план да эшләп бирделәр. Планда шундый пункт бар: һәр венесуэлалыга база кереме билгеләргә. Ерактагы ил хөкүмәтенең халыкка өләшерлек акчасы юк, шуңа күрә 6 милиард долларлык инвестицияләрне Мәскәүдән бирмичә бумый. Алдагы елларда 17 милиард доллар безнең акча (1 триллион 130 миллиард сумнан аз гына артыграк) Венесуэла социализмы мичендә янды инде. Аларны кайтарып бирмәячәкләр. Әлегә түләүне 10 елга чигереп тордылар, әмма 10 елдан соң кем бар да, кем юк. Кичә генә Африка Зимбабвесына да Владимир Владимрович мул гына инвестицияләр вәгъдә итте. Шулай булгач россияле фәкыйрьләргә акча каян тапмак кирәк? Аннан соң күреп торабыз бит инде, триллионнан артык акча кечкенә генә Венесуэлга булышмаган. Гигант Россиягә булышмаячак та булышмаячак инде. Бәс, шулай булгач фәкыйрьләрне башкача санарга да котылырга проблемадан. Белгечләр әйтә бит әнә: бездә тормыш көннән көн яхшыра, дип. Дөрес, кешеләр килешми моның белән. Тик кешеләр бит белгеч түгел!",
    "description": "Россиядә Яңа елдан соң Гайдар форумы барды. Миллионлаган россиялене ыштансыз калдыруга үзеннән саллы өлеш керткән премьер-министрны хәтерлисезме?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tb-m-fkyirlek-turynda-ballada-5d84861daad43600aead65aa",
    "published_at": "2019-09-20",
    "views_count": 84,
    "views_till_end_count": 55,
    "sum_view_time_sec": 7197,
    "comments_count": 0,
    "slug": "tb-m-fkyirlek-turynda-ballada"
  },
  {
    "title": "Әти-әни сатыла",
    "cover": "https://avatars.mds.yandex.net/get-zen_doc/1349008/pub_5d85cddd04af1f00ad9d016a_5d85ce168d5b5f00ad32c0c6/scale_1200",
    "body": "Гаделлек, шәфкатьлелек сыйфатлары кыйммәтләрен беркайчан да югалтмый. Адәм балалары игелекле, рәхимле, намуслы кешеләргә тартылалар. Токио газеталарының берсе түбәндәге белдерүне бастырган: «Әти-әни сатыла: әтигә 70 яшь, ә әнигә — 65. Бәясе — 1000 йена, бер генә йенага да ким түгел.\nБу белдерүне укыган кешеләр: «Җитте заманнар. Балалар инде әти-әниләрен сата башлады», — дип гаҗәпләнгәннәр. Икенчеләре өстәгән: «Ничек хакимиятләр моңа юл куя?» Гауга куптарып та караган бу белдерү! Аны өйләрдә дә, урамда да сенсация кебек тикшергәннәр.\nБелдерүле газета күптән түгел генә автокатастрофада һәлак булган әти-әниләрен югалткан яшь гаилә кулына да эләккән. Алар хәсрәттә булганнар һәм кемнеңдер әти-әнисен сатарга теләве  аларга мәсхәрә булып күренгән. Алар мондый ситуациядә бәхетсез әти-әнинең ниләр кичергәнен күз алларына китергәннәр. Мондый балалардан нәрсә көтәсең? Алар картларны сатып алырга һәм аларга үз мәхәббәтләре җылысын бирергә уйлаганнар. Кирәкле суммадагы акчаны алып, күрсәтелгән адреска юл тотканнар. Яшь ир һәм хатын тиешле урынга барып җиткәч, чәчәкләргә күмелеп утырган зиннәтле вилланы күргәннәр. Алар белдерүдә хата киткән дип уйлаганнар, ләкин шулай да шалтыратып карарга булганнар.\nИшекне аларга, күңелгә ятышлы елмаеп, өлкән яшьтәге әфәнде ачкан. Яшьләр газетадагы белдерү турында, үзләренең әти-әниләрен югалтуары һәм өлкән яшьтәге парны сатып алырга теләүләре турында сөйләп биргәннәр. Аннан өлкән яшьтәге әфәндедән ялгыш адрес буенча килүләре өчен гафу үтенгәннәр.\n— Юк, сез ялгышмадыгыз, керегез! — дигән дулкынланган карт. — Мин хәзер хатынымны чакырам.\nУл тиз генә хатыны белән әйләнеп килгән һәм аңлатырга керешкән:\n— Беләсезме, без — шушы йортның хуҗалары. Безнең башка кыйммәтле милкебез дә бар. Безнең балаларыбыз юк, ә байлыгыбызны яхшы кешеләргә калдырасыбыз килгән иде. Менә шуңа күрә шундый белдерү бирдек тә инде.\nУл белдерүгә бары тик лаеклы кеше генә җавап бирер дип уйладык. Дөресен генә әйткәндә, без мондый товарны сатып алучы булуына шикләндек. Сезнең теләгегез сезгә хөрмәт уята, ә безгә шатлык китерә. Без ныклы ышанабыз: сез — нәкъ менә без байлыгыбызны калдыра ала торган кешеләр.",
    "description": "Гаделлек, шәфкатьлелек сыйфатлары кыйммәтләрен беркайчан да югалтмый. Адәм балалары игелекле, рәхимле, намуслы кешеләргә тартылалар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tini-satyla-5d85cddd04af1f00ad9d016a",
    "published_at": "2019-09-21",
    "views_count": 88,
    "views_till_end_count": 60,
    "sum_view_time_sec": 3137,
    "comments_count": 3,
    "slug": "tini-satyla"
  },
  {
    "title": "Яшьлек дәфтәре",
    "cover": "https://avatars.mds.yandex.net/get-zen_doc/198334/pub_5d86471805fd9800ad37ab1a_5d86473f35c8d800ad6a9449/scale_1200",
    "body": "Мин актардым яшьлек дәфтәреннән\nСиңа атап язган сүзләремне.\nБелә идем шулай кайта-кайта\nҮткәннәрдән сине эзләремне.\nБелә идем йөрәк кысыласын,\nТойгыларга очкын эленәсен.\nКүз алдымнан китми торачагын,\nЯнып торачагын синең рәсем.\nШуңа газиз миңа иске дәфтәр:\nЮлларында күпме хисләр калган.\nШул хисләрдән хәтер уянасын,\nҖанның сызланасын белдем алдан.",
    "description": "Мин актардым яшьлек дәфтәреннән",
    "lang": "tt",
    "link": "https://zen.yandex.ru/media/id/5b81707d5d36b000af9e8529/iashlek-dftre-5d86471805fd9800ad37ab1a",
    "published_at": "2019-09-21",
    "views_count": 35,
    "views_till_end_count": 30,
    "sum_view_time_sec": 704,
    "comments_count": 0,
    "slug": "iashlek-dftre"
  },
  {
    "title": "Татар башын татар ашыймы?",
    "cover": "https://avatars.mds.yandex.net/get-zen_doc/1904579/pub_5d872ef9bc251400ae4bc14b_5d872f26fe289100ade54290/scale_1200",
    "body": "Социаль челтәрләрдә бик еш кына: «Татар бер-берсен батырмаса, татар булмый инде ул», — дигән үпкәле язуларга тап буласың. Тәмугта бер казанда кайнаучы татарлар турындагы фейк-анекдот та искә алына, «интернет-дуслар»  арасында була торган төртмәле әйткәләшүләр милләткә рәнҗеш югарылыгына күтәрелә. Татар зыялысының: «Татар башын татар ашый», «Татар башына татар җитә» кебек әйтемнәрне куллануы кызганыч, билгеле, чөнки шул рәвешле без үзебезне начар кодлаштырабыз, үз-үзебезгә явыз программа бирәбез. Ул сүзләр милләтнең ассимиляцияләнүе, аның юкка чыгуы тегермәненә су коя һәм, чынлап та, татарашар татарлар тәрбияләүгә хезмәт итәләр. Бу — татарның дошманнары тарафыннан бик күптәннән кулланылган стратегия, андый стратегияне һәрвакытта да яулап алучылар файдалана. Яулап алынган яисә яулап алынырга тиешле милләтнең аерым вәкилләренә өстенлекләр биреп, үзенә хезмәт итүгә күчерәләр, кавем эчендә таркаулык, үзара ызгыш китереп чыгару коралына әйләндерәләр. Оккупация озакка китсә, милләткә хыянәт, туган халкыңның башына басып карьера ясау популярлаша башлый, мәртәбә дәрәҗәсенә дәгъва кыла. Без — биш йөз елга якын инде бәйле халык… Шуңа карамастан егәрен саклаган, егылганда яңадан торып басу сәләтен югалтмаган кавем. Мондый халыкка каршы көрәштә гадәттә рухи дошманнары күсеашарлар тәрбияләү ысулын эшкә җигә. Хәтерлик: күселәргә каршы көрәшнең иң нәтиҗәле ысулы — үз кардәшләрен ашый торган күсе тәрбияләү. Моның өчен таза бер күсе тотып алына һәм бикләп куеп ач тотыла. Бик нык ачыккач, аның янына үле күсе ташлыйлар. Баштарак чирканып торса да, ач күсе үз кардәшенең мәетен ялмап куярга мәҗбүр була. Беренче киртәне уңышлы узуга, хәлсезләнгән, әмма тере икенче бер күсене ыргыталар. Ач күсе баштарак психологик киртәне уза алмый бераз азапланса да, яңадан бу юлы инде үзенең тере кардәшен кимереп ташлый. Шундый берничә раундтан соң, чып-чын күсеашарга әйләнгән ерткычны иректәге кардәшләре янына җибәрәләр. Һәм күселәр колониясендә чып-чын фаҗига башлана. Биологик яктан юк итүнең бу коралы аянычлы рәвештә социаль өлкәгә дә күчерелә. Үз милләтен ашаучылар тәрбияләү нечкәрәк ысуллар белән алып барыла, әлбәттә. Үз милләтенә чирканып караган, аның диненнән, мәдәниятеннән, яшәү рәвешеннән көлгән язучылар, сәнгатькәрләр үсетерелә һәм үсендерелә, тәмугтагы татарлар турындагы мәгълүм анекдотка охшаган, халык авыз иҗаты әсәре булуга дәгъва иткән ялган мәзәкләр уйлап чыгарыла. Болар барысы да үз милләтеңнең сөяген кимерү, аның итен ашау гадәтигә әйләнсен өчен махсус эшләнә. Үз халкыңа җай чыккан саен тибеп узу, үзара хурлашуны милләтнең сыйфаты дәрәҗәсенә күтәрү гибрид сугышның бер сөекле алымына әверелә. Шуннан инде халыкны җиңәсе дә калмый, ул үз-үзен җиңә: татар булудан хурлана башлый, милләткә хыянәт яшәү өчен көрәшнең котылгысыз бер юлы булып кабул ителә. Бу өлкәдә уңышка ирешкән каләм әһелләренә, сәнгатькәрләргә мәртәбәле премияләр бирелә, иҗат җимешләре халыкара мәйданда популярлаштырыла.\nЧынлыкта исә буллинг — танышларның, бер коллективтагы, бер төркемдәге кешеләрнең үзара көнчелеге, бер-берсен психик яктан агулап эзәрлекләүләре бар халыкларда да бар күренеш. Иҗат интеллегенциясе арасында ул аеруча киң таралган. Рәнҗетеләгән һәм кыерсытылган халыклар зыялылары арасында ул, бәлки, калкурак чагылыш таба торгандыр, чөнки үз-үзеңне раслау, күрсәтү өчен мәйдан тар. Фәкыйрьлек, тарлык гадәттә кешеләрне шундый түбәнлеккә этәрә, зыялыларда үзара хөрмәт бетә, вәкарь юкка чыга. Бу тагын да зуррак фәкыйрьлеккә, тагын да зуррак югалтуларга китерә, бердәмлек, аркадашлык хисе юып алган кебек була. Әмма тагын бер тапкыр ассызыклыйк: буллинг — бер татарның гына сыйфаты түгел, аннан европалы халыклар да, азиялеләр дә, хәтта үзләре турында какшамас бердәмнәр дигән миф чыгарган гыйбрилар (еврейлар) да интегә. Шуңа күрә 27 гыйнвар көне — буллингка (үзара котыртышуларга каршы) көрәш көне дип игълан ителгән. Без ул көнне шыпырт кына узып киттек, ә башка халыкларда аны бу чирдән котылу өчен уңай прораганда чарасы буларак билгеләп үтәләр.\nБезнең туган кавемебезнең асыл сыйфаты — бер-берсен батыру түгел, үзара ярдәмләшү, кулдаш һәм аркадаш булу. Шулай булмаса кыен шартларда да (махсус кыенлаштырылган шартларда да) таза итеп тормыш кору, балкып торган йортлар төзү мөмкин булмас иде. Өмә белән нигез салу, диварны өмә белән күтәрү, авыр эшләрнең барысын да өмә белән башкару — бик борынгыдан килгән милли традиция, хәзер инде, кызганыч онытылып бара. Бер нәрсәгә игътибар итик: чит өлкәләрдән килгән «яндык» дип, «су басты» дип мескенләнгән теләнчеләр татар авылларында йөриләр, чөнки беләләр: кече күңеллелек, егылганга кул сузу — ул татарның милли сыйфаты. Бәладә калган үз кардәшләребезне без беркайчан да чит өлкәләргә чыгармыйбыз: авыллап акча җыябыз, район белән булышабыз. Әлегә… Татар башын татар ашый дигән ялган идея үстерелсә, киләчәктә мондый мәрхәмәтлелек дәвам итәрме, ерткыч җәмгыять шартларында тәрбияләнгән киләчәк буынннарда шәфкать хисе, ярышта артта килгән атка яулык бәйләү кебек миһербанлылык сыйфатлары сакланырмы? Без үзебезне көчле иткән асыл сыйфатларыбызны дошманнар тарафыннан көчләп кертелгән явыз фикерләргә алыштырыйкмы? Ә бит асылны югалту шундый фикерләрдән башлана. Кешеләр арасында була торган фикерләр каршылыгы бик табыйгый нәрсә. Шул каршылык нигезендә социаль челтәрләрдә ямьсез бәхәсләр куба кайчак, зыялылар бер-берсен хурлыйлар, өскә чүп-чар өяләр. Ахырдан күңелләрдә төзәлмәс җәрәхәтләр ясалгач, дуслык-өлфәт хисләре онытылгач, әрнеп: «Шулай инде татар татарны батыра», — дигән зарлы нәтиҗә ясап куялар, башка кавем вәкилләрендә дә мондый агулау-эзәрлекләүләрнең табигый\t рәвештә булуын оныталар. Үзара тарткалашуларга көч-куәт сарыф итүне туктатыйк, энергияне иҗтиһатка юнәлтик, хөсет-көнчелектән баш тартыйк. Объектив тәнкыйтькә очрап, туры сүзгә юлыксак: «Шул кирәк сиңа», — дип үз-үзебезне төзәтик. «Татар башын татар ашый» дигән ялган белән мескеннәрчә юанмыйк. Ә бит асылда хаклымы-хаксызмы тәнкыйтькә очрагач, рәҗеп милләткә йөз җыеру ул — лузерлар гадәте. Тукайда алай түгел, күпме генә каныкмасыннар, ул шәхси үпкәсен милләткә күчермәгән: «Халык зур ул, көчле ул, дәртле ул, моңлы ул, әдип ул, шагыйрь ул!»,  — дигән.",
    "description": "Социаль челтәрләрдә бик еш кына: «Татар бер-берсен батырмаса, татар булмый инде ул», — дигән үпкәле язуларга тап буласың. Тәмугта бер казанда кайнаучы татарлар турындагы фейк-анекдот та искә алына, «интернет-дуслар»  арасында була торган төртмәле әйткәләшүләр милләткә рәнҗеш югарылыгына күтәрелә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/tatar-bashyn-tatar-ashyimy-5d872ef9bc251400ae4bc14b",
    "published_at": "2019-09-22",
    "views_count": 8283,
    "views_till_end_count": 5054,
    "sum_view_time_sec": 517582,
    "comments_count": 158,
    "slug": "tatar-bashyn-tatar-ashyimy"
  },
  {
    "title": "Җил сәүдәсе һәм банк түнтәрелеше",
    "cover": "https://avatars.mds.yandex.net/get-zen_doc/1588093/pub_5d886c127cccba00ace0dc1e_5d886c41c49f2900ad748b87/scale_1200",
    "body": "Россиядә бер-бер артлы банклар тетрәп ава башлагач, танышларның берсе: «Акчалар кая юкка чыга соң?» дигән сорау бирде. Чынлап та, рибачы банклар халыктан җыйган акчаны бик зур процентлар белән кредит итеп бирәләр, процент аермасында бик зур акчалар эшлиләр, шуңа карамастан да ник бөләләр соң? Кредит алучыларның акчаны кире кайтарып бетерә алмаганнары да гадәттә инде үзләре алган кадәр акчаны түләгән булалар бит, процентларны каплап бетерергә генә хәлләреннән килми. Банк җитәкчеләре шулкадәр күп акча урлый алалармы? Сүз бит йөз миллиард һәм хәтта триллионлаган сум акчалар турында бара. Әйтик, Россиянең яңа гына түнә башлаган иң зур банкларыннан берсе «Открытие» банкы санаулы көннәр эчендә җиде йөз миллиард сумнан артык акчасын югалтты. Хәзер Үзәк Банк «Открытие» тишеген томалау өчен триллион сумнан артык акча басып мәшәкатьләнә. Банкларның акча югалтуларының иң зур сәбәпләреннән берсе — акчаларны яман активларга тыгуда. Моны икенче төрле җил белән сәүдә итү дип тә атарга мөмкин. Бу язмада без нәрсә соң ул начар активлар һәм ни соң ул «җил белән сәүдә итү» дигән сорауга җавап бирергә алындык. Шул сорауның җавабына төшенсәк, банкларның ничек түнтәрелүләрен дә, икътисади кризис дигән яман нәрсәнең каян килеп чыгуын да аңлаячакбыз. Сезнең колакка Мәскәү биржасы, Шанхай биржасы дигән сүзләр чалынмый калмагандыр, телевизор экранында кулларына электрон гаджетлар тотып таблода йөгерешүче саннарга текәлгән трейдер дигән адамнәрне дә күргәләгәнегез бардыр. Биржа акцияләре — кыйммәтле кәгазьләр белән менә шулар сәүдә итәләр дә инде. Кыйммәтле дип аталсалар да, биржа кәгазьләренең чынлыкта бер тиенлек тә кыйммәтләре юк дип әйтергә була, аларны сатып алу акция куыклары кабарганда отышлы, куыклар тишелеп бер мизгел эчендә шиңсәләр, ыштансыз да кала аласың. Трейдерлар — акцияләрнең бәясе түбән чакта сатып алып, кыйммәтләнгәч сатып акча эшләүче спекулянтлар алар. Тик акцияләрнең бәясе гел кыйммәтләнеп кенә тормый, кисәк кенә түбәнгә очарга да мөмкин. Менә шул чакта андый акцияләрне начар активларга әйләнәләр. Кулында бәясе төшкән акцияләр тотучылар оттыралар. Мәсәлән, соңгы елларда «Газпром» акцияләренең бәясе 9 тапкыр түбәнәйде. Моннан берничә ел элек тугыз йөз мең сум акча әҗәткә алып, аны «Газпром» акцияләренә тыккан булсаң, синең кулыңда инде йөз мең сум гына акча калды, син оттырдың дигән сүз. Сигез йөз мең сум җитмәгән акчаны каян алып түлисең, анысы синең проблема инде. Банклар да нәкъ менә шулай оттыралар. Эре компанияләрнең акцияләрен кыйммәтләнер дип өметләнеп сатып алалар да, кәгазьләр кыйммәтләнгәндә, банк бай булып күренә. Кризис вакытында фонд биржаларында кәгазьләрнең бәясе упкынга оча, аларга ияреп банк доминосы да ишелә. Россиядә инде өч елдан артык кризис бара, күп компанияләрнең кыйммәтле кәгазьләре очсызланды, шуңа күрә тугыз йөздән артык банкның өч йөздән күбрәге бөлеп ябылды инде. Баштарак вак банклар гына түнсә, хәзер шактый зур банклар да тетри башлады. «Татфонбанк»ны искә төшерегез.\nТоварның үзе урынына кыйммәтле кәгазь белән сәүдә итү каян барлыкка килгән соң? Әйтик, сыер сатып аласы урынга, сыерның бәясе язылган кәгазь генә сатып алуда нинди файда бар дигән сорауларга җавап эзлик. Чынлыкта, файда булырга тиеш түгел, чөнки кәгазь сөт тә бирми, ит тә бирми. Әмма аның бәясен куык урынына күпертсәң, баерга да була. Әйтик, бәясе алтмыш мең сум торган сыерның кәгазен сатып аласың да, аны сиксән меңгә сатасың. Өченче берәү инде кәгазьнең бәясе тагын да күтәрелер дип өметләнеп, «Сыер» дип язылган кәгазьне туксан меңгә сатып алырга да мөмкин. Бу чакта ул кулындагы кәгазьне (аны «сыер акциясе дип атыйбыз инде) тусан биш, яки йөз меңгә сатарга өметләнә. Кәгазь сатуның табышлы булуы аны кыйммәт бәягә сатып алырга теләүчеләр күпме булуына бәйле. Бәя шул рәвешле ике йөз меңгә дә җитәргә ихтимал, аннан да ашып китәргә мөмкин. Аңлашыла инде, чынлыкта сыерның бәясе аның кадәр түгел, бу бер комарлы уен гына. Көннәрдән бер көнне сыер акциясен кыйммәткә сатып алырга теләүчеләр бетәргә мөмкин, чөнки тагын да кыйммәтрәккә сату ышанычы югала. Менә шунда акциянең бәясе кисәк түбәнгә оча башлый да инде. Ниндидер бер спекулянт чыгып, бәяне яңадан югарыга этеп җибәрмәсә, алтмыш меңлек сыерның бәясе алты сумга да кала ала. Менә шул чакта кәгазьләрне йөз меңгә, ике йөз меңгә сатып алучылар бөләләр һәм башларын элмәккә тыгалар. Шундый хәл килеп чыкмасын өчен ил хөкүмәтләре, Үзәк Банклар кыйммәте төшкән кәгазьләрне үзләре сатып ала башлыйлар, ягъни спекулянталарга әйләнәләр. Үзәк Банк моның өчен бик күп акчалар баса, һәм акциянең бәясе яңадан котырып үсә башлый. Тик бу чын бәя түгел, ә без финанс куыгы дип атый торган нәрсә генә. Үзәк Банк та көннәрдән бер көнне акча станогын туктарырга мәҗбүр була, чөнки инфляция котчыккыч үсеп, гиперинфляция дигән әйбер барлыкка килә. Менә шул чакта бөтен акцияләрнең бәяләре берьюлы түбәнгә тәгәри башлый, аларны сатып алган банклар да һәм физик затлар да бөләләр.\nТовар урынына кәгазь акцияләр сату традициясе беренче тапкыр унҗиденче гасырда Голландиядә барлыка килә. Төркиядән ләлә чәчәкләренең суганчаларын алып килеп үрчетә башлагач, бу чәчәкләрнең матурлыгына кызыгып, аларны кыйммәт бәягә сатып ала башлыйлар. Сорау шулкадәр үсә, аны кәнәгатьләндерү өчен суганчалар җитми башлый. Менә шул чакта голландлылар суганча урынына аның кәгазен сатуны уйлап чыгаралар. Суганча әле үрчемәгән дә, киләсе елда барлыкка киләчәк суганчаны быел ук  саталар, ягъни алдан акчасын түләп «тюльпан суганчасы» дип аталган кәгазь сатып алалар. Ләлә чәчәкләре белән мавыгу шулкадәр көчәя, аларның кыйммәтле кәгазьләренең бәясе күккә кадәр аша. 1623 елда лалә суганчасының популяр сортының бәясе ул вакыттагы голланд акчасы белән 1000 гульденга җитә. Бервакыт хәтта “Semper Augustus” (“мәңге изге”) дигән сирәк сорт суганчасын ун мең гульденга да саталар. Уртача голландлының еллык хезмәт хакы ул елларда 150 гульден була, уңышлы сәүдә итүче сәүдәгәрнең еллык кереме 3000 гульден, ә тюльпан суганчасы белән сәүдә итүчеләр исә айга 6000 гульден эшлиләр. Бу исә голланд җәмгыятендә лаләгә хирыслык (тюльпонамания) дигән чир китереп чыгара, кешеләр йорт-җирен, терлекләрен сатып суганча ала башлыйлар. Таш йортны өч лалә суганчасына алыштыру фактлары да билгеле. Бөтен голланд икътисады лалә сәүдәсенә корыла. Мондый сәүдәне җил белән сәүдә итү дип атап йөртәләр, чөнки дөньяда бармы-юкмы икәне дә билгеле булмаган товарга фьючерс контракты (алдан сату килешүләре) төзелә. 1637 елның февралендә ләлә суганчалары белән сәүдә итү шаукымы тына, ә ел ахырына кәгазьләрнең бәясе йөз тапкыр төшә. Йортын-җирен, терлеген сатып лалә суганчалары алган голландлының ул вакыттагы хәлен күз алдыгызга китерегез. Хәзерге икътисадта да нәкъ менә шул хәл бара. Нефть урынына «кәгазь нефть» белән сәүдә итәләр, корыч урынына аның кәгазен саталар. Бу фонд базарында гаҗәп хәлләр китереп чыгара. Әйтик, бернинди матди кыйммәтләре дә булмаган социаль челтәр «Фейсбук»ның кыйммәте «Газпром»ныкыннан әллә ничә тапкыр зуррак булып ашып китә, бернәрсәгә дә ярамаган интернет-компанияләрнең байлыгы бөтен Россия байлыгына караганда зуррак булып исәпләнә. Бу уен тукталмасын өчен, триллионлаган доллар акчалар басыла, тик һәр нәрсәнең чиге булган кебек, мондый комарлы мавыгуларның да чиге була. Без менә шушы чикнең якынлашканын, котчыккыч булып кабарган финас куыкларының инә белән төртеп тишелгән кебек тишеләчәген тоеп-күреп яшибез. Менә шул куыкларның кисәк шиңеп, барлык халыкны ыштансыз калдырган мизгеленә дөнья лидерлары «бөтендөнья сугышы» масштабынагы катастрофа әзерлиләр дә инде.",
    "description": "Россиядә бер-бер артлы банклар тетрәп ава башлагач, танышларның берсе: «Акчалар кая юкка чыга соң?» дигән сорау бирде. Чынлап та, рибачы банклар халыктан җыйган акчаны бик зур процентлар белән кредит итеп бирәләр, процент аермасында бик зур акчалар эшлиләр, шуңа карамастан да ник бөләләр соң?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/il-sdse-m-bank-tntreleshe-5d886c127cccba00ace0dc1e",
    "published_at": "2019-09-23",
    "views_count": 7,
    "views_till_end_count": 6,
    "sum_view_time_sec": 310,
    "comments_count": 2,
    "slug": "il-sdse-m-bank-tntreleshe"
  },
  {
    "title": "Кыямәт кемнәргә якынрак?",
    "cover": "https://avatars.mds.yandex.net/get-zen_doc/1900274/pub_5d889de8e4fff000ae502159_5d889e0b027a1500b1145a82/scale_1200",
    "body": "Ахырзаман пәйгамбәре Мөхәммәд (салаллаһу галәйһиссаләм) кыямәтнең кече билгеләре турында сөйләгәндә, заман төгәлләнер алдыннан ирләр санының бик нык азаеп, хатын-кызлар саны кискен үсеп китәчәген бәян итә. Аның бу хактагы сүзләрен белгечләр, ихтимал, зур сугышлар чыгар да, ирләр күпләп кырылыр, хатын-кызлар күп калыр дип гоманлыйлар иде. Ләкин сугышлар һәр заманнарда да барган, алар нәфис затлар белән ир җенесендәгеләр арасындагы зур тигезсезлекләргә китермәгәннәр, чөнки уклар һәм пулялар яңгыры монысы ир, монысы хатын дип аерып тормый, ике як та бер чама кырыла. Хәзерге сугышта, бигрәк тә, кешеләр сугыш кырында түгел, ә тылда күбрәк җан тәслим кылала. Әҗәл бу очракта ирләрне хатыннардан өстен куймый: хатын-кызлар да, картлар һәм балалар да бомбалар яңгыры астында башларын күпләп салалар. Хәзерге Сурия иттарттыргычы моны яхшы тасвирлый.\nДөньякүләм аналитиклар исә күп кенә илләрдә хатын-кызлар саны кискен үсеп, ирләр саны кимүе турында чаң сугалар. Мәсьәләнең кызык ягы шунда: Җир шары масштабында караганда, ирләр хатын-кызларга караганда күбрәк. БМО мәгълүматлары глобаль масштабта йөз хатын-кызга 101,8 ир кеше туры килүен сөйли һәм ахырзаман илчесенең сүзләре тормышка ашудан бик ерак булып тоела. Согуд Гарәбстанында, әйтик, 2015 елгы мәгълүматлар йөз хатынга 130,94 ир кеше туры килүен күрсәтә. Әмма дә ләкин үзен цивилизация үзәге дип санаган, ничек теләсәң шулай яшә дигән фәлсәфәне алга сөргән илләрдә хәл бөтенләй башкача: гүзәл затлар үзләренә ир таба алудан гаҗизләр, чөнки ирләр аз, хатыннар күп. Сугыш та юк, ирләрне генә чүпли торган вирус эпидемиясе дә баш калкытмаган, әмма көчле затлар сан ягыннан капма-каршы җенескә бик нык оттыралар. Латвиядә хәл аеруча кискен: 100 хатынга 84,8 генә ир кеше туры килә. Украинада бу нисбәт 100 гә 86,3; Белоруссиядә 100 гә 86,8; Россиядә 100 гә 86,5; Португалиядә 100 гә 89,9. Ирләр саны азрак булган илләрнең тулы исемлеген китереп тормыйк, бары тик бер генә закончалыкка игътибар итик: азгынлыкны байрак итеп күтәргән ирекле җәмгыятьләрдә ирләр юкка чыгып бара, илне хатын-кызлар туры мәгънәсендә басып ала. Җитмәсә бу җәмгыятьләрдә җенес билгеләре буенча ир дип танылганнарының да күпмесе гомосексуалистлар, күпмесе хатын-кыз итәге тирәсеннән үзенә ризык эзләүче альфонслар икәнен искә алсак, моңа җенси яктан көчсезләнгән миллионлаган ир-атны китереп кушсак, хатын-кызга мондый җәмгыятьләрдә яшәү бик үк татлы булмавын аңларбыз. Ник дисәк, сан ягыннан арту хатын-кызның очсызлануына, гаилә корудан мәхрүм булуына, бәясе төшкән товар кебек кирәксезгә чыгуына китерә. Сәхнәләргә менеп ярымшәрә сикерү дә, шәрә флешмоблар да булышмый — пар табу гүзәл зат өчен кискен проблемага әйләнә дә куя. Ниндидер бер серле кул исә, җәмгыятьтә азгынлык арткан саен, ир булырдай ирләрне чүпли дә тора… һәм либераль җәмгыятьләр кыямәт упкыны алдына беренчеләрдән булып килеп тезеләләр дә куялар.\nИрләрнең хатын-кызлар санына нисбәте исә җәмгыятьнең ничек яшәвен чагылдыра торган бик үзенчәлекле тестка әверелә башлый. Ирләр саны эчкечелек, наркоманлык, җенси тотнаксызлык кебек күрсәткечләргә параллель рәвештә кими. Тагын бер кызык фактны искәртик: туганда кызлар белән малайлар чагыштырмасы мондый җәмгыятьләрдә дә якынча бер чама була. Әйдәгез моны безең Татарстан мисалында карыйк. Без дә бит көнбатыш мәдәниятеннән бик аз аерылабыз хәзер. 2017 ел башына Татарстанда яңа туган (1 яшькә кадәрге)  малайлар саны 28 мең 599 булган, кызлар — 26 мең 719. Сизәсездер: малайлар кызларга караганда ярыйсы ук күбрәк туа. Өйләнү яшенә якынлашканчы, бу нисбәт нигездә саклана диярлек: ир җенесе күбрәк, нәфис зат булып яралганнар азрак. Тик малайлар ир булып җитешә башлау белән, ниндидер бер серле кул аларны чүпли башлый. Менә карагыз: 16-17 яшьлек 38 мең 763 үсмер егет булса, кызлар — 35 мең 871, ягъни ир җенесе сан ягыннан өстенлекне тота әле. 18-19 яшьлекләр арасында инде егетләр — 35 мең 189, кызлар — 37 мең 103. 20-24 яшьлекләр арсында, гаилә кору өчен тәмам өлгереп кенә җиткәндә, аерма арта: ирләр — 105 мең 614 булса, хатын-кызлар — 110 мең 724. Тулы канлы гаилә тормышы белән яшәргә тиешле 35-39, 40-44, 45-49 яшьлекләр арасында без инде хатыннарның сан ягыннан тулы өстенлеген күзәтәбез. Монда инде кыямәтнең ачы тавыш белән кычкыруын ишетмәү өчен, тома саңгырау булырга кирәк. Татарстан әле Россия составындагы төбәкләр арасында бу өлкәдә хәле чагыштырмача уңайрак төбәк булып санала. Хатын-кыз өстенлеге беренчелекне исә традицион рәвештә кәләшләр шәһәре булып булып саналган Ивановода түгел, ә Новгород шәһәрендә яулаган икән. Төп рус төбәкләре Тула һәм Тверь аларның үкчәсенә басып килә, ди. Ни генә дип әйтсәң дә, җәмгыятьтә җенесләр арасында табигый баланс югалган икән, бу инде якынлашып килүче катастрофаны аңлата. Бөек Ватан сугышыннан соңгы чорда ирләр башбаштаклыгы, хатын-кызның бәясе төшүе, рухи яктан түбәнәйтелүе, иң кара һәм авыр эшләргә җигелергә мәҗбүр булуы моны бер тапкыр раслады бит инде.",
    "description": "Ахырзаман пәйгамбәре Мөхәммәд (салаллаһу галәйһиссаләм) кыямәтнең кече билгеләре турында сөйләгәндә, заман төгәлләнер алдыннан ирләр санының бик нык азаеп, хатын-кызлар саны кискен үсеп китәчәген бәян итә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kyiamt-kemnrg-iakynrak-5d889de8e4fff000ae502159",
    "published_at": "2019-09-23",
    "views_count": 91,
    "views_till_end_count": 69,
    "sum_view_time_sec": 10918,
    "comments_count": 2,
    "slug": "kyiamt-kemnrg-iakynrak"
  },
  {
    "title": "Ник бу хәлдә син, милләтем?",
    "cover": "https://avatars.mds.yandex.net/get-zen_doc/1347728/pub_5d88a7be433ecc00b1de8b69_5d88a7dba660d700aec62521/scale_1200",
    "body": "Федераль үзәкнең милли телләргә озаклап әзерләнгән һәм астыртын рәвештә ясаган һөҗүме халыкның әлегә тулысынча ассимиляцияләнеп бетмәгән өлешен айнытып җибәрде: һәркем тулы һәлакәтнең якында һәм бик тиз икәнен аңлады. Соңга калып башланган көрәш нәтиҗәләр бирер төсле түгел, чөнки, бердән, көрәшчеләр сафы сыек, икенчедән, кара көчләр үз эшләрен белеп һәм нәтиҗәле башкаралар. Килеп туган вәзгыятьтә телне генә булса да саклап калыйк дисәк, аны гамәли яктан кирәкле, моңарчы теләмәгәннәр теләп һәм үзләре сайлап алып өйрәнерлек итәргә кирәк булачак. Әмма бу бик шөбһәле: телне генә аерып саклап калып булмаячак, тел милләт сау-саләмәт һәм исән булганда гына саклана ала. Аннан соң эш башында телнең функциональ үсешен — куллану даирәсен саклап калырга тиешле кешеләр утырмый. Телгә дә, милләткә дә үгез үлсә ит дип караучылар яулап алган мөһим постларны. Милләтнең һәлакәте менә шуннан башлана.\nТеләсә кайсы милләтнең яисә җәмгыятьнең үлеме кырмыска оясының һәлакәтенә охшаган. Мәгълүмдер ки, кырмыскалар үзенә күрә бер төгәл һәм мәгълүмати система корып, сәгать механизмыннан да яхшырак эшли торган җәмгыятьтә яшиләр. Эш яратучылардан торган бу җәмгыять паразитларга карата бик сизгер һәм аяусыз. Әгәр дә азык табучы кырмыска берничә тапкыр ояга буш кул белән әйләнеп кайта икән, җәмгыятьтәшләре аның ялкаулыгын һәм булдыксызлыгын гафу итмиләр: аны үтерәләр һәм үзен азыкка әйләндерәләр. Шунысы кызык: эшче кырмыска имгәнеп эшкә сәләтен югалтса, аңа карата мондый җәза куланылмый. Ул үзенең мыеклары белән таза-сау кырмысканың башындагы аерым урыннарга суккалап азык сорый алса, азык белән тәэмин ителә.\nМенә шундый төгәл эшли торган кырмыскалар җәмгыятен ахыр чиктә барыбер паразитлар һәлак итә. Кырмыска оясына кырмыскаларга бик охшаган ломехуза бөҗәкләре дигән бөҗәкләр үтеп керә һәм кырмыска йомыркалары янына йомыркалар сала. Кырмыскаларның парзитларны ачыклауга корылган «антивирус пргограмма»сын сафтан чыгару өчен ломехуза махсус матдә бүлеп чыгара, шул матдәне ялаган кырмыскалар наркотик исереклек хәленә киләләр һәм дошманнарга карата ваемсызланалар. Ул гына да түгел, ломехузалар кырмыска телен бик җиңел генә өйрәнеп алалар, азык табучы кырмысканың башындагы тиешле урынга суккалап үзләренә ризык таләп итәләр. Кырмыска оясындагы күпсанлы ломехуза йомыркаларыннан шул ук наркотик матдә бүлеп чыгару сәләтенә ия яңа буыннар барлыкка килә һәм кырмыскалар кайсыдыр бер этапта үзләренә бик охшаган паразитларны танысалар да, эйфориягә бирелеп, аларны ашатуны дәвам итәләр. Үзләрен юк итәчәк дошманнарны кырмыска оясы җәмгыяте үзе тәрбияли, үзе үстерә. Ул гына да түгел, кырмыскалар ломехузалар тәэсирендә эшкә теләкләрен югалталар, азык эзләп бик артык тырышмыйлар, эшкә дип чыккан җирләреннән эш ташлап ял итеп ятарга гадәтәнәләр. Инде аларның тәнендә дә мутация билгеләре күренә башлый. Ялкауларны җәзага тартырга тиешле оядагы кырмыскалар да битарафланалар: ломехузалар бүлеп чыгарган исерткеч сыеклык тәэсирендә виртуаль дөньяда яшәүне өстен күрә башлыйлар, аларда шул сыеклыкка бәйлелек барлыкка килә, хәтта ашауны да оныталар . Кырмыска оясы зур булса, һәлакәт дәвамлы һәм озак була. Кечерәк ояларны ломехузалар тизрәк һәлак итә. Милләтем, синең һәлакәтең дә шуңа охшамаганмы? Эш башына ломехузаларга охшаган паразитлар менеп утырып сине акрын үлемгә, эйфореяга бирелеп, сөенә-сөенә үләргә дучар итмәделәрме?\nПаразитлар теләсә нинди системаны җимерергә сәләтлеләр. Дин һәм иделогия —   милләтнең асыл яшәү рәвешен тәэмин итәргә тиешле нәрсәләр нәкъ менә шулар тәэсирендә деградация хәленә китерелә. Паразитлар иделогиянең асылын, үз күчәре тирәсендә борып, 180 градуска үзгәртәләр һәм милләтнең үз иделогиясеннән гайрәте чигә. Халыкны сакларга тиешле «антивирус программа» эшләми башлый. Шуннан соң акрынлап яшәү рәвеше үзгәрә: эчкечелек киң тарала, намус һәм гаделлек төшенчәләре таптала... Милләт физик рәвештә дә мутация кичерә: башта киеме үзгәрә, аннан тышкы кыяфәт юкка чыга. Катнаш никахлар тәэсирендә бу үзгәреш генетик дәрәҗәдә дә алып барыла… һәм соңгы корбан чалына: ният кылып телне суялар. Без җимерелүнең шул стадиясендә. Халыкның эйфориягә бирелмәгән катламы эшнең кая таба барганын аңлап, чаң сугып карый, әмма мутант йөрәкләргә ул чаң тавышы үтеп керә алмый инде. Үткән гасыр башында ук паразитларның милләтне ничек һәлак итүләрен аңлаган Тукай бу хакта  «Дин һәм гавәм» шигырендә: «Билгеле, агачлар да корырга башлыйлар, Былбыл урынына оя тоткач башында каргалар!» дип шаулап карый, әмма «каргалар» (ломехузалар дип укы) бу шигырне дә үз файдаларына боралар, шагыйрьне атеист итеп күрсәтәләр, паразит катламга каршы юнәлдерелгән башка күп кенә шигырьләре белән бергә иҗатын юынтык суга әйләндерергә тырышалар.\nШуңа күрә тел өчен йомшак кына алып барылган бүгенге зәгыйфь көрәш, милләт оясына кереп йомырка салган ломехуза бөҗәкләрен танырга өйрәнеп алардан арынмасак, җиңелүгә, милләт исә үлемгә дучар ителгән.",
    "description": "Федераль үзәкнең милли телләргә озаклап әзерләнгән һәм астыртын рәвештә ясаган һөҗүме халыкның әлегә тулысынча ассимиляцияләнеп бетмәгән өлешен айнытып җибәрде: һәркем тулы һәлакәтнең якында һәм бик тиз икәнен аңлады.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/nik-bu-hld-sin-milltem-5d88a7be433ecc00b1de8b69",
    "published_at": "2019-09-23",
    "views_count": 875,
    "views_till_end_count": 656,
    "sum_view_time_sec": 71443,
    "comments_count": 47,
    "slug": "nik-bu-hld-sin-milltem"
  },
  {
    "title": "Кыскартып арттыру",
    "cover": "https://avatars.mds.yandex.net/get-zen_doc/1811900/pub_5d89bea835c8d800b2d13183_5d89bf2cfc69ab00ad9263ca/scale_1200",
    "body": "Сез көләрсез инде, әмма Россиядә яңадан чиновникларны кыскартырга җыеналар. Бу хакта Финанс министрының беренче урынбасары Татьяна Нестеренко хәбәр итте. Кыскарту бу юлы да моңа кадәр булган элекке «кыскарту»лар кебек үк «артык кашыклар» армиясен куу һәм бюджет тагарагы янында тотынып калучыларга җимне күбрәк бүлеп бирү, ягъни хезмәт хакларын үстерү ысулы белән башкарылачак. Бу ысулның кызык ягы шунда: хезмәт хаклары, чынлап та арттырыла һәм… чиновниклар гаскаре дә ишәя. Хезмәт хакы, беләсез инде, арткан саен җитми, өстәгән саен аз күренә. Шуңа күрә түрә халкы матди чыгымнарның байтак өлешен үзләренә эше төшеп мөрәҗәгать итүчеләрне саву юлы белән капларга ярата. Ришвәткә хирыслык, коррупциягә мәхәббәт бюрократия өчен какшамас һәм мәңгелек. Нәкъ шагыйрь әйткәнчә инде: «Гомер бер генә, сөю — мәңгелек». Акчага булган сөю хисе дәүләт аппаратында эшләүчеләрдә мәңгелек кенә түгел, ә үрчеп ишәючән дә. Әле менә күптән түгел генә Көнчыгыш икътисад форумы булып үтте бит. Шунда Россия Федерациясенең Генераль прокуратурасы быелның беренче ярты еллыгында дәүләт оешмаларында коррупция очракларының 23 меңгә җитүе турында материаллар таратты. Сүз бит инде тотылган коррупционерлар хакында гына бара. Аларның арту тизлеге исә сокланырлык. Үткән елда бөтен ел дәвамныда ятьмәгә төшкән ришвәтче түрәләр саны 29 мең генә булган. Саннарга бер күз төшереп алу гына да чиновниклар ришвәтчелегенең Сосновский балтырганын көнләштерелек тизлектә артуын күрергә ярдәм итә. Чиновникларны кыскартмасаң, дип фикер йөртәләр Финанс министрлыгында, аларның хезмәт хакын кызыгырлык итеп күтәрү өчен, өстәмә рәвештә ел саен йөз миллиард сум акча табарга туры киләчәк. Түрәләрнең хезмәт хаклары хәзерге вакытта ук теләсә кайсы сыер савучы һәм тракторчы кызыгырлык булуын исәпкә алсак, хезмәт хакын арттырып кыскарту ысулы тагын барып ук чыкмас шикелле. Түрәләр сафына ыргылучыларның ишәюе, урындыклар санынының артуына гына китерер ахыр чиктә. Бәлки, хезмәт хакларын беркем дә кызыкмаслык итеп киметеп караргадыр? Чын кыскарту менә шул чакта гына тормышка ашачак бит. Чиновниклар армиясенә каралган өстенлекләрне дә бетерсәң, вакант урыннар да пәйда булачак. Берочтан ришвәтчеләр саны да кимер. Финанс минстрлыгындагылар папкасына менә шушы креатив идеяне кем салыр икән?",
    "description": "Сез көләрсез инде, әмма Россиядә яңадан чиновникларны кыскартырга җыеналар. Бу хакта Финанс министрының беренче урынбасары Татьяна Нестеренко хәбәр итте.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kyskartyp-arttyru-5d89bea835c8d800b2d13183",
    "published_at": "2019-09-24",
    "views_count": 100,
    "views_till_end_count": 56,
    "sum_view_time_sec": 3449,
    "comments_count": 0,
    "slug": "kyskartyp-arttyru"
  },
  {
    "title": "Кайда сез, Мәһди һәм Гәйсә?",
    "cover": "https://avatars.mds.yandex.net/get-zen_doc/1874839/pub_5d89f0b705fd9800aeaa4ddb_5d89f12704af1f00ae0c1820/scale_1200",
    "body": "2015 елның 25 декабрендә Дәмәшкъ шәһәренең көнчыгыш ягында ракета һөҗүме нәтиҗәсендә 44 яшьлек Зәһрән Алуш үтерелде. Гади кешегә бу исем, билгеле, берни дә сөйләми. Әмма баш күтәргән 43 төркемне берләштергән «Ислам гаскәре» дип аталган гаскәрне оештырган һәм җитәкләгән Алуш шәхесе Сүрия конфликтын тыныч юл белән хәл итү өчен зур әһәмияткә ия иде. Гыйсъянчылар башында торса да, ислам дәгъвәтчысы Алушны беркем дә террорчы дип атарга җөрьәт итмәде. Уртачыл карашлы бу кешенең мөселманнар арасында абруе бик зур иде. Ул мөселманнарны күпләп кыручы ИГИЛ (Россиядә тыелган) оешмага каршы көрәште, Сүрия тираны Асадны бәреп төшерү өчен дә күп көч куйды. Алуш каршылыкларны, мөмкин булганда, кан коюсыз хәл итү тарафдары иде. Аны Якын Көнчыгышның күп кенә илләренең лидерлары хөрмәт итте, тынычлык урнаштыру өчен сөйләшүләрне нәкъ менә шуның белән алып барырга кирәк дип санадылар. Алушны үтерүдә Россия очкычлары гаепләнде, әмма Россиянең Оборона министрлыгы бу җан коюны үз өстенә алмады, кире какты, бу үлем россиялеләргә очко өстәми, Көнчыгыш илләре белән конфликтны көчәйтә генә иде. Алуш фигурасының тагын бер әһәмиятле ягы бар: бик күп гыйсъянчылар аны Кыямәт алдыннан чыгып мөселманнарны берләштерәчәк шәхес Мәһди түгел микән дип көтәләр иде. Мәһдине көтү, аның озакламый чыгачагына ышану бик күп мөселман секталарның Сүриягә туплануына китерде. Иран шигыйлары бүген анда берничә дистә меңгә җиткән яхшы коралланган гаскәр тота, Ливан Хизбулласының Израильне кан калтырап торырга мәҗбүр иткән башкисәрләре Асадны яклап кан коялар, сөнни төркемнәрнең үзара туплануы да күзәтелә. Россия очкычларының көн саен диярлек шәһәр кварталлары өстенә фосфорлы бомбалар яудыруын, бик күп балалар, хатын-кызларның һәлак булуын да көн саен ишетеп торабыз. Моннан тыш НАТО ның махсус гаскәрләре һәм хәрби киңәшчеләре дә бу мәйданны бик үз иттеләр, аларның очкычлары да бомба яудырудан бер дә баш тартмый. Моннан тыш Израиль очкычлары да анда бик еш кереп утка тотып чыга. Сүрия мәйданның утлы боҗрага әйләнүнең төп сәбәпләренең берсе —  үзара көрәшүче көчләрнең Мәхдине көтүе, аны эзләүләре. Мәхдине бүген Американың Үзәк Разведка Идарәсе, Израильнең МОССАДы, инглиз разведкасы МИ-16 эзли. Аңлашыла инде: көнбатышлылар Мәхдине табып үтерергә хыялланалар, шул рәвешле мөселманнарның киләчктә көнбатышны тар-мар итүләренә юл кумыйбыз дип ышаналар. Инде ике меңенче елларның башында ук Америка разведчиклары кулга алынган гыйраклы мөселманнарны котчыккыч газаплап: «Мәһди кайда?» — дигән сорауга җавап алырга тырыштылар. Билгеле инде: бу сорауга беркем дә җавап бирә алмый, чөнки ул шәхес туганмы-юкмы икәнен дә әйтә алучы юк. Бер генә нәрсә мәгълүм: дөньяда барган бүгенге вакыйгалар Ахырзаман Пәйгамбәре Мөхәммәднең (салалаһу галәйһиссаләм) әйтеп калдырган сүзләренә бик тә тәңгәл киләләр. Мәһдинең чыгуы, Гайсәнең кайтуы, бүген хакимлек итүче капиталистик идеологиянең, бөтен дөньяны иңләп алган ялган системасының тар-мар ителүе кан коештан торган бу вакыйгаларның төгәлләнүен хәбәр итәчәк. Кайтачагы Коръәндә дә хәбәр ителгән Гайсәне, мәсәлән, Дәмәшкъ шәһәрендәге мәчеттә, ул төшәчәк Ак манара астына көн саен яңа келәм җәеп көтәләр. Ислам дөньясында кара фетнә башлануы бу вакыйгаларның якында икәнен игълан итә. Ләкин чын дөресен бары тик Аллаһы Тәгалә генә белә һәм бер генә кеше дә Гайсәнең төшү датасын алдан әйтә алмый. Бер елдан соң булырмы бу вакыйга, йөз елдан соңмы икәнен беркем дә белми. Фетнәнең озак барачагы, кан коелуның тиз генә тукталмаячагы гына мәгълүм. Сугыш кораллары бары тик Гайсә кайткач кына куелачак, җирдә Аллаһның дине һәм тынычлык, муллык, иминлек тантана итәчәк. Көнбатышлыларның Сүрия конфликтына бертуктаусыз тыкшынуларының төп сәбәбе дә, ихтимал, шунда: Мәхдинең чыгуына, Гайсәнең кайтуына комачауларга омтылалар. Европада һәм Америкада Кыямәт турындагы хәдисләргә нык ышаналар, аларны өйрәнәләр. Курыкканга куш күренә дип әйтәләр бит әле. Моннан берничә ел элек АКШта үзен Гайсә дип игълан иткән кеше пәйда була. Мондый кешеләрне бүгенге Россиядә дә һәм хәтта Казанда да очратырга мөмкин. Америкалы «Гайсә»гә исә байтак кеше иман китереп иярә. Хәбәрләр дөрес булса, янкилар аларның барысын җыеп бер ангарга яптылар һәм ут төртеп яндырдылар дип әйтәләр. Менә шушы курку Гайсәдән һәм Мәһдидән үзенчәлекле рәвештә саклануга китерә. Әмма Аллаһның илчесе нәрсәнеңдер булачагын әйткән икән, ул вакыйга котылгысыз рәвештә булачак инде. Шуңа күрә чит ил разведкаларның Мәһдине эзләве, Гайсән үтерергә тырышуында бер мәгънә дә юк. Аларның тыршлыклары бер генә нәрсәгә китерә: вәгъдә ителгәннең тормышка ашуын якынайта. Пәйгамбәр (салалаһу галәйһиссаләм) мөселманнарга, фетнә чыгуга, коралны ташка бәреп ватарга, үзара сугышмаска куша. Туры юлдагы акыллы мөэминнәр нәкъ шулай эшлиләр дә. Канлы көрәш нигездә секталар арасында бара һәм көннән-көн киңәячәк. Соңгы көннәрдә Сүриядә үзара тынычлык урнаштыру турында килешү игълан иткәч тә, мин әйттем: «Сугыш тукталмаячак», — дидем. Килешү ике көнгә дә сузылмады, ул конфликтның тирәнәюенә генә китерде.",
    "description": "2015 елның 25 декабрендә Дәмәшкъ шәһәренең көнчыгыш ягында ракета һөҗүме нәтиҗәсендә 44 яшьлек Зәһрән Алуш үтерелде. Гади кешегә бу исем, билгеле, берни дә сөйләми.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaida-sez-mdi-m-gis-5d89f0b705fd9800aeaa4ddb",
    "published_at": "2019-09-24",
    "views_count": 18,
    "views_till_end_count": 14,
    "sum_view_time_sec": 2447,
    "comments_count": 0,
    "slug": "kaida-sez-mdi-m-gis"
  },
  {
    "title": "Балам бәхетле булсын дисәң…",
    "cover": "https://avatars.mds.yandex.net/get-zen_doc/48747/pub_5d8a0653b5e99200b07aa28c_5d8a06818600e100b1668543/scale_1200",
    "body": "Һәрбер әти-әни үз баласының киләчәген кайгырта: аның сау-саләмәт, бәхетле булуын, бәрәкәтле тормышта гомер кичерүен тели, баланың уңышлы карьера ясавын кайгырта. Шушы уңыш барәбәренә әти-әниләр еш кына рөхсәт ителмәгән чикләрне узып китәләр. Баланы абруйлы факультетка кертү өчен, ришвәт бирергә омтылалар, анда укуын дәвам итә алсын өчен дә югары мәктәп укытучылары кесәсенә байтак акча салалалар. Казанда шундый вузлар бар: бер имихан өчен укытучылары 2 мең евро (140-150 мең сум) акча сорый. Кызыгы шунда: бу кадәр күләмдә ришвәт бирүче әти-әниләр табыла. Нәтиҗәдә бала вуз эскәмиясеннән бер нәрсәгә дә ярамаган белгеч булып чыга. Гадәттә мондыйлар тормышның кайсыдыр бер мизгелендә әти-әнинең йөзенә төкерергә, аны авыр хәлдә калдырып ташлап китәргә дә яраталар. Нәтиҗәдә бала да, әти-әни дә бәхетсез була. «Алтын яшьләр»нең әтиләренә һәм әниләренә ниләр күрсәткәнен  күреп һәм ишетеп торабыз бит. Бер-ике ел элек кенә бер Казан олигархының улы үзен бәладән коткарырга дип бар җаны белән тырышкан әнисен башта көчләде, аннан соң үтерде. Ә бит баласын тәрбияләү өчен әти һәм әни күпме көч түкмәгәннәр: чит илдә укытканнар, нәрсә теләсә, шуны биргәннәр. Егет исә зур тормышка наркоман һәм эшлексез бәндә булып аяк баскан, эш вәхшилеккә барып җиткәч, аның психикасы дөрес микән дип суд экспертизасы үткәрергә туры килде.\nЕш кына хыянәткә аналар балаларын үзләре өйрәтә: хәйләле юллар белән, карьера баскычыннан югарыга этәрергә тырышалар. Ә бит мондый очракта, баскычтан менгәндә, басма урынына кемнәрнеңдер башларына басарга туры килә. Юлны чистарту өчен, кемнәрнедер этеп төшерергә дә кирәк булгалый. Тормыш хәйләсенә өйрәтәм дип, әти-әни балага шул чакта кешелексезлек, рәхимсезлек, түбәнлек үрнәкләре күрсәтә. Монан ике ел элек вузларга кабул итү кампаниясендә күпләрне тетрәндергән шундый бер вакыйга булды. Күрәсең, акча түләп тә улы өчен кирәкле БДИ балларын җыеп бетерә алмаган бер әни (ришвәт түләп җыйганда, ул баллар ниндидер хикмәт белән аз җыелалар, югары максатка ирешә алмаган караклар күп була), КФУ факультетын штурмлаганда, кискен креатив адымга бара. Керүгә тәкъдим ителгәннәр исемлегендә иң соңгы урында торган абитуриентның кесә телефонына кабул итү комиссиясе исеменнән шалтыратып, аның конкурстан үтмәве, документларын алырга кирәклеге турында әйтә. Шул рәвешле үз баласына юл чистартырга өметләнә ана. Тик юлдан алып ташланырга тиешле абитуриент та кемнеңдер баласы бит. Каршы як гаилә дә адымны үлчәп ясый: кемдер әйтте дип кенә төп нөсхәне алырга чабып бармыйлар. Киресенчә, тиешенчә белешеп, дөреслекнең эзенә төшәләр һәм баласын хыянәт ярдәмендә студент итәргә теләгән ана фаш була. Телефон һөҗүменә дучар булган абитуриент исә шунда үзе өчен сабак ала: социаль челтәрдә телефон номерын элеп кую аяныч нәтиҗәләргә китерергә мөмкин икән.\nБаланы бәхетле итүнең исә ысулы бөтенләй башкача. Аны адәм балаларына Аллаһы Тәгалә өйрәтә: «Ий мөэминнәр, Аллаһудан куркыгыз, Аллаһуга гөнаһлы булудан сакланыгыз һәм хак булган файдалы сүзләрне генә сөйләгез! Аллаһ әйткәнчә эш кылсагыз, Аллаһ эшләрегезне вә гамәлләрегезне төзәтер, вә гөнаһларыгызны ярлыкар. Берәү чын күңелдән Аллаһуга һәм аның рәсүленә итагать итсә, ул кеше, һичшиксез, өстенлеккә һәм изге теләгенә иреште» (Коръән 33:70-71). Бу аятьләрдә бу дөнья һәм ахирәт уңышына ирешүнең абсолют формуласы – тәкъвалеккә нигезләнеп, ялганнан баш тарту турында сөйләнә. Безгә кадәр килгән бик күп буыннарның изге адәмнәре бу формуланы белгәннәр һәм уңышлы файдаланганнар: улларына һәм кызларына мирас итеп алтын-көмеш түгел, зиннәтле йортлар түгел, тәкъвалык – Аллаһтан куркуны калдырганнар. Хәлиф Гомәр ибн Габделгазиз агуланып үлем түшәгендә ятканда, якыннары аннан: «Балаларыңа мирас итеп ни калдырасың?» –  дип сораганнар. Дәүләт башында торган Гомәрнең баларына калдырырлык акчасы да, матди байлыгы да булмаган. Ул әйткән: «Мин аларга тәкъвалыкны калдырам. Чынлыкта, алар изге булсалар, Аллаһ бит изгеләрне кайгырта». Истә тотыйк: Гомәрнең байлыгы дәүләт казнасына тапшырып бетерелгәнгә күрә булмаган. Ул балаларына алтыннар калдырмаса да, аларның фәкыйрь булмаячакларына ихлас ышанган. Кешеләр соңыннан әтиләреннән мал алып калмаган Гомәр ибн Габделгазиз улларының Аллаһ юлында йөз ат сәдака итүләренә шаһит булганнар. Аллаһның кешеләрнең «гамәлләрен төзәтүе» менә шул инде.\nӘтиләрнең изгелеге балаларның киләчәк бәхете һәм мул тормышы өчен иң мөһим алшарт булуын раслаган Коръән аяте дә бар. Галимнәр «Тау куышы» сүрәсенең 82 аятен нәкъ менә шул рәвешле тәфсир кылалар. Ул аятьтә ятим балалар үсеп җиткәч табачак койма астына яшерелгән хәзинә турында сүз бара. «...аларның аталары изге кеше иде, синең Раббың теләде, ул ике ятимнең үсеп гакыллы булуларын һәм үсеп җиткәч, малларын чыгарып алуларын..., ягъни әтиләренең изгелеге сәбәпле, Аллаһ аның ятим калган балаларын бәрәкәт белән бүләкли, аларның ризыгын киң итә.  Мөхәммәт бин Мөнкадир исемле сәхабә: «Чынлыкта, Аллаһ кешенең изгелеге сәбәпле аның баласын һәм баласының баласын саклый...» — дип әйтә торган булган. Атаклы ислам галиме, динне сәхабәләрдән өйрәнгән Ибн әль-Мүсәйб исә улына: «Әй улым! Мин Аллаһка гыйбадәтемне бу синең иминлегең өчен сәбәп булыр дигән өмет белән яхшыртырга тырышам», — дигән һәм Коръәннән «Тау куышы» сурәсенең 82 аятен укыган. Күрәбез, иң яхшы мирас – ул әтинең изгелеге һәм балаларны тәкъвалыкка өйрәтүе. Беренчесенә нигезне булачак әтиләргә бала туганчы ук сала башлау хәерле, чөнки изге әтидән гадәттә хәерле бала туа.",
    "description": "Һәрбер әти-әни үз баласының киләчәген кайгырта: аның сау-саләмәт, бәхетле булуын, бәрәкәтле тормышта гомер кичерүен тели, баланың уңышлы карьера ясавын кайгырта.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/balam-bhetle-bulsyn-dis-5d8a0653b5e99200b07aa28c",
    "published_at": "2019-09-24",
    "views_count": 18,
    "views_till_end_count": 12,
    "sum_view_time_sec": 1083,
    "comments_count": 0,
    "slug": "balam-bhetle-bulsyn-dis"
  },
  {
    "title": "Бәхеткә ирешү өчен баш тартуны таләп итә торган 10 гадәт",
    "cover": false,
    "body": "Дөрес булмаган нәрсәләр эшләүдән туктауга, сез үзегезне бәхетле итү өчен кирәк булган вакытка ия буласыз. Шуңа күрә бүгеннән башлап...\n1. Максатка ирешүне «киләчәккә калдыру»дан туктыйбыз.\nКайбер кешеләр уңышка ирешү турында хыялланалар, ә икенчеләре үзләрен кулга алалар да аңа ирешәләр генә. Күп вакытта без хәрәкәттән һәм үзгәрешләрдән аларга нәкъ менә мохтаҗ булган чакта баш тартабыз. Шулай булгач хәрәкәт итәргә тотыныгыз, кирәк булса хәтта үзегезне моңа мәҗбүр итегез. Никадәр озаккарак кичектерсәгез, моны эшләү шуның кадәр катлаулырак һәм куркынычрак була барачак. Бүген башлый алмаганны без иртәгә төгәлли алмыйбыз, стрессны башкарылмаган эштән дә ныграк көчәйтүче башка берни дә юк.\nСез каядыр эләгергә яисә нәрсәгәдер ирешергә телисез икән, бары башлагыз гына. Бу үзе үк сезгә алга хәрәкәт итәргә җитәрлек импульс бирәчәк, шулай булгач бер генә мизгелгә финиш сызыгын онытып торыгыз һәм беренче адымны атлагыз. Үз-үзегезгә әйтегез: «Мин максатыма хәрәкәтне шушы кечкенә, камил булмаган адымнан башлыйм». Беренче адымнан соң башкалары булачак, һәм сез әйләнеп карарарга да өлгергәнче, алар сезгә китергән үзгәрешләрне тоя башлаячаксыз.\n2. Бүтәннәрне гаепләүдән һәм сылтаулар уйлап табудан туктыйбыз.\nҮзегез эшләгән яисә эшләмәгән, үзегез тойган яисә тоймаган өчен бүтәннәрне гаепләүдән туктагыз. Башкаларны гаепләп, сез бары тик җаваплылыктан баш тартырга тырышасыз һәм проблеманы хәл итүне кичектерәсез. Үз тормышыгыз өстеннән хакимлекне бүтәннәргә тапшырудан туктагыз. Бүтәннәрне гаепләү сылтау уйлап табудан да начаррак, ә сылтау уйлап табу — уңышсызлыкка беренче адым. Сез тормышыгызда үзегез сайлаганнар өчен һәм кабул иткән карарларыгыз өчен үзегез һәм бары тик үзегез генә җаваплы.\n3. Үзгәрешләрдән качарга тырышудан туктыйбыз\nБернәрсә дә үзгәрмәсә, без беркайчан да чираттагы таңны күрә алмас идек. Әйе, безнең күпчелегебез, әйләнә-тирә дөнья үзгәрешләр белән тулы булуга карамастан, үзебез биләгән урыннан тулысынча канәгать. Әгәр без чынлап та бәхеткә һәм уңышка ирешергә телибез икән, үзгәрешләрдән беркая да качып булмаячагын аңлавыбыз һәм кабул итүебез бик мөһим. Бары тик үзгәргәндә генә без чын-чынлап үсәбез һәм дөньяны элек күз алдына да китермәгәнчә күрә башлыйбыз.\nҺәм онытмагыз: сезнең хәлегез никадәр генә яхшы яисә начар булмасын, иртәме-соңмы ул үзгәрәчәк. Бу без дөньяда исәп тотарга мөмкин булган бердәнбер нәрсә. Әйе, сезгә һәрвакытта да җиңел булмаячак, сез сайлаган юл ап-ачык ук күренеп тә тормаска мөмкин, әмма ахыргы чиктә сайлавыгыз үзен аклаячак.\n4. Контрольгә бирелми торганны контрольгә алырга тырышуны туктатабыз.\nӘгәр сез тормышыгызның барлык якларын контрольдә тотарга азапланасыз,  сезгә буйсынмый торган нәрсәләргә борчыласыз икән, үзегезне газап һәм өметсезлек тулы тормышка этәрәсез.\nБезнең тирә-юньдәге бар нәрсә дә, кызганычка каршы, безнең контрольгә буйсынмый, әмма моңа нинди карашта булу бары тик бездән тора. Һәр кешенең тормышында яхшысы да, яманы да бар, ләкин тормыш тулаем алганда яхшы яисә начар булуы сезнең игътибарыгызны нәрсәгә юнәлтүегезгә бәйле. Иң яхшысы — үзегезнең контрольдә булмаган нәрсәләргә артык игътибар итмичә, бөтен көчегезне үзегез контрольдә тота алганга юнәлтү, мәсәлән, сезнең тормышка карашыгызга.\n5. Үзебезгә тискәре карашны туктатабыз\nКәефне бер нәрсә дә үз-үзеңне түбәнсетү кебек көчле бозмый. Акыл — аны дөрес файдаланганда бик яхшы инструмент, әмма дөрес кулланмасаң, шактый зыян да сала. Без барыбыз да үз-үзебез белән сөйләшәбез, әмма нәрсә сөйләвебезгә һәм ул безгә ничек тәэсир итүгә сирәк игътибар итәбез. Безнең күп кенә уңышсызлыкларыбыз ахыр чиктә үз көчебезгә шикләнүдән һәм үзебезне түбәнсетүдән килә. Һәм бу тискәре һәм җимергеч хисләрдән котылуның бердәнбер ысулы — позитив фикерләүгә күчәргә тырышу. Позитив хисләр һәм фикерләр тискәреләренә караганда күпкә көчлерәк, шулай булгач үз-үзегезгә ниләр әйтүегезгә колак салыгыз, тискәре фикерләрне позитивларына алыштырыгыз һәм аз-азлап тормыш юлыгызны кирәкле якка борыгыз.\n6. Башкаларны тәнкыйтьләүдән туктыйбыз\nБашка кешеләр ягына түккән негатив иртәме-соңмы сезнең үзегезне бәхеттән мәхрүм итәчәк. Сез үзегезнең камил булмавыгыз белән килешүгә, бүтән кешеләрнең камил булмавына нәфрәтләнүдән туктаячаксыз.\nБүтәннәрнең җитешсезлекләрен эзләүдән туктагыз, иң яхшысы игътибарны үзегезгә юнәлтегез. Үз-үзегезне үстерү һәм үз тормышыгызны яхшырту белән шулкадәр мавыгыгыз, бүтәннәрне тәнкыйтьләргә вакыт калмасын.\n7. Үз проблемаларыбыз һәм куркуларыбыздан качудан туктыйбыз\nЫшаныгыз, әгәр сез үз тирәгездәге кешеләрнең проблемаларын күрә алсагыз, күп очракларда алар фонында үзегезнеке ничаклы вак һәм кечкенә булуын тоячаксыз. Проблемаларыгыз һәм куркынычлардан качмагыз — аларны йөзгә-йөз, лаеклы рәвештә каршы алыгыз. Һәм аларның сезгә ни дәрәҗәдә ерып чыккысыз булып тоелулары мөһим түгел, алар белән исәп-хисапны тизрәк төгәлләгез.\nКуркуларыгыз сезгә сайларга һәм карар кабул итәргә комачаулыйлар. Алар сезне торган саен үзегезне бәхетсезрәк итеп тоярга мәҗбүр иткән мәйданда тотып торалар. Ә бит яхшы тормыш вак кына, уникаль тарихлардан тора, әгәр комфорт зонасын ташлап китмәсәгез, сез аларның күбесен белми дә калачаксыз. Әгәр сез куркулар һәм тынычсызлыгыгызга үз тормышыгыз белән идарә итәргә юл куясыз икән... сез яшәмисез, көн күрәсез генә. Үз куркуларыгызны һәм проблемаларыгызны алар сезне җиңүдән алда җиңегез.\n8. Болытларда йөзүдән туктыйбыз\nКайбер кешеләр үз тормышларын әллә кайларда очып йөрүче хыяллар белән үткәрәләр. Алар күңеленә үткәндә булырга ихтимал булганнар һәм киләчәктә буласылар якынрак. Әмма ләкин үткәннәр инде юк, киләчәк әлегә юк. Һәм без аларга күпме генә омтылсак та, беркайчан да барып җитә алмаячакбыз һәм бу бернәрсәне дә үзгәртмәячәк.\nТормышының иң бөек парадоксларыннан берсе — үзебезнең бәхетле киләчәкне тәэмин итү өчен, без менә хәзер һәм монда ниләр эшләвебезгә игътибар итәргә тиеш.\nБез күбрәк бүгенге көн белән яшәргә тиеш. Моның өчен безгә тормышка күзләрне ачыбрак карарга һәм барлык үзгәрешләрне шунда ук тотып алырга кирәк булачак. Эштә вакытта ял турында уйламагыз һәм ял иткәндә эшләнмәгән эшләрегезне уйламагыз. Бүгенге көн белән яшәгез, хәзер һәм монда булган матурлыкны күрегез.\n9. Үзебез булмаган кеше булырга тырышудан туктыйбыз\nТормышның иң бөек сынауларының берсе — сезне бүтән кешегә үзгәртергә тырышкан дөньяда үзең булып калу. Кемдер һәрвакытта да сезгә караганда матуррак, кемдер һәрвакытта да акыллырак, кемдер һәрвакыта да яшьрәк булачак, әмма алар — сез түгел. Кемгәдер охшарга тырышып үзгәрмәгез. Үзегез булып калыгыз, кемгә насыйп булсагыз, шул сезне яратачак, һәм үз-үзегезне дә күбрәк ошата башлаячаксыз.\n10. Рәхмәтсез булудан туктыйбыз\nКайчагында сезгә тормыш дигән мозаиканың кайбер кисәкләре үз урынында түгел кебек тоелачак, әмма вакыт узу белән аңлаячаксыз: барысы да шулай булырга тиеш. Шулай булгач барып чыкмаган нәрсәләр өчен дә шөкер итегез, бит алар яңа һәм дөрес әйберләр өчен урын бушаттылар. Һәм кемнәр сезне ташлады, аларга рәхмәт әйтегез, бит алар моны беркайчан да эшләмәячәк кешегә урын бушаттылар.\nҺәм тормышыгыз яхшымы, начрмы, моңа әһәмият бирмәстән, иртән уянганда, язмышыгызга шөкер итегез. Кемгәдер бит бу минутта тормышы өчен өметсез көрәш алып барырга туры килә. Үзегезгә җитешмәгән нәрсәләр турында уйлыйсы урынга, башкалар мәхрүм булган нәрсәләрне уйлагыз.",
    "description": "Дөрес булмаган нәрсәләр эшләүдән туктауга, сез үзегезне бәхетле итү өчен кирәк булган вакытка ия буласыз. Шуңа күрә бүгеннән башлап...",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bhetk-iresh-chen-bash-tartuny-talp-it-torgan-10-gadt-5d8a1e2843fdc000adf73e83",
    "published_at": "2019-09-24",
    "views_count": 53,
    "views_till_end_count": 31,
    "sum_view_time_sec": 2527,
    "comments_count": 0,
    "slug": "bhetk-iresh-chen-bash-tartuny-talp-it-torgan-10-gadt"
  },
  {
    "title": "Стрессмы, иман тынычлыгымы?",
    "cover": "https://avatars.mds.yandex.net/get-zen_doc/105853/pub_5d8b7015f557d000ad05dedb_5d8b704e3642b600aef59a98/scale_1200",
    "body": "«Би-би-си»га һәм «Голос Америки»га ышансак, Европадагы 164 миллионнан артык кешенең психикасы чирле икән. Бу Европаның утыз илендә яшәүчеләрнең 38 проценты нервлар какшавыннан алып шизофрениягә кадәр диапазондагы чирләр белән интегә дигән сүз.\nМәгълүмат ташкыны астында калган хәзерге ашкын җәмгыятьтә күңел төшенкелегенең ни икәнлеген татып карамаган инсанны табуы кыен. Депрессия исә баш миен генә зарарлап калмый, иммунитетны җимерә, тәндәге барлык әгъзаларны сафтан чыгара. Бу – хәзерге медицина тарафыннан инде расланган факт. Әйтик, табиблык фәнендә психоиммунология тармагы иң яшь юнәлеш булып саналса да, нәтиҗәләре ышанычлы дәлилләнгән: күңел тынычсызлыгы организмны акрынлап тар-мар итә, бәндәне инвалидлыкка чыгара, кайбер аеруча кискен очракларда хәтта кабергә дә китереп тыга. Баш миен өйрәнүче Көнбатыш белгечләре исәпләп чыгарган: стресска бәйле чирләрне дәвалау өчен, Европа гына да ел саен бер триллион доллар акча сарыф итәргә мәҗбүр. Гигант сумма бу, әмма аңа әле стресс нәтиҗәсендә зарарланган ашказаны, бавыр, бөер, простата кебек әгъзаларны дәвалау чыгымнары кермәгән.\nРәсми медицина күңел төшенкелегеннән барлыкка килгән чирләрне соңгы утыз елда гына ныклап өйрәнә башласа, ахырзаман пәйгамбәре Мөхәммәд (сгв) инде мең биш йөз елга якын элек үк: “Белегез: тәндә бер ит кисәге бар, әгәр ул ит кисәге төзәлсә, бөтен тән төзәлер, әгәр ул ит кисәге бозылса, бөтен тән бозылыр. Ул ит кисәге – йөрәктер”, – дип белдерде, ягъни төрле әгъзалардагы чирләрнең күңелдәге уйлар, калебтәге хисләр нәтиҗәсе икәнен аңлатты. Онкологик чирләрне дәвалаучы Америка табибы Берни Сигл: “Рух сәламәтлеге – тән сәламәтлеге”, – дип игълан итте һәм шул исемдәге китап язып бастырды. “Сәламәт тәндә – сәламәт акыл” дигән әйтемне киресенә әйләндерде.\nЮгарыда китерелгән саннар материалистик җәмгыятьнең даими депрессия хәлендә булуы, стресс кичереп яшәве турында сөйли. Бу – Аллаһны онытканнар өчен котылгысыз халәт. Аллаһы Тәгалә Үзе бу хакта Коръәннең 103 нче “Гасыр” сүрәсенең 2-3 нче аятендә ачык итеп аңлата (тәфсир): “...Дөреслектә, адәм баласы хәсрәттәдер, кадерле гомерен дөнья өчен генә әрәм итеп зур зарарланудадыр. Мәгәр Коръән өйрәткәнчә, дөрес юл белән чын иман китереп, Ислам динен кабул иткән, һәрвакыт изге гамәлләр кылган, Коръән дәлилләре белән, хактан һич тә аерылмаска бер-берсен өндәшкән һәм тормыш, дин мәшәкатьләренә, килгән төрле авырлыкларга, бәла-казаларга сабыр итәргә, чыдамлы булырга бер-берсен өндәшкән хак мөэминнәр генә зарарлануда, кимчелектә, хәсрәттә булмаслар”. (Ногмани тәфсиреннән)\nКүңел төшенкелегенең чыганагын һәм депрессиядән котылуның универсаль ысулларын аңлата адәм баласына бу сүрәдә Аллаһы Тәгалә. Стрессның төп нигезе – материализм, бу дөньяга табынып, аны бар итүчене кире кагу яисә оныту. Депрессиядән котылуның төп ысулы – Коръән өйрәткән юл белән яшәү, изге гамәлләр кылу, мөэминнәрнең бер-берсен авырлыкларга чыдам булырга өндәүләре.\nМәскәүдә Инна Шот дигән редактор бар, ул балалар өчен журнал чыгара. Күреп таныш булмасак та, Facebook.com cайты аша аның белән еш аралашабыз. Инна минем рус телендә язганнарымны укый һәм ошатуын белдерә, аның фәлсәфи фикерләре миндә дә бик еш теләктәшлек таба. Бу табигый, чөнки Инна – мөслимә хатын. Тормыш авырлыклары тудырган хәсрәт тойгысыннан котылу юллары турында да еш искәртә ул. Күптән түгел генә диварына “Күк күкрәү” сүрәсеннән йөрәкләрнең бары тик Аллаһы Тәгаләне искә төшергәндә генә тынычлык табулары турындагы аятьнең тәфсирен язып куйган иде. Гомумән, сабырлык, проблема килеп туганда ярдәм сорап Хак Тәгаләгә мөрәҗәгать итү турында Инна еш яза һәм язганнарын рухи кардәшләренә юллый. Мөэминнәрнең нәкъ менә шул рәвешле бер-берсен үгетләүләре, өндәүләре хәсрәттән котылуның бер юлы икәнлеген искәртә бит Аллаһы Тәгалә дә “Гасыр” сүрәсендә.\nКүңел төшенкелегеннән котылу өчен аның табигатен, нилектән килеп чыгуын өйрәнү мөһим. Мин үзем стрессның өч төп сәбәбен аерып чыгарам. Беренчесе – киләчәк өчен курку, үз алдыңда торган проблеманы хәл итә алмам дип гаҗизләнү. Без еш кына таза-сау һәм кулыннан эш килә торган кешеләрнең иртәгесе көнгә ышаныч юк дип зарлануларына юлыгабыз. Бу зарлану артында эшсез калырмын, малсыз калырмын, ризыксыз калырмын дигән курку ята. Шул курку хәсрәткә сала адәм баласын, стресс кичерергә мәҗбүр итә. Ярты гомерен шул хәсрәт белән үткәргәннәргә мөрәҗәгать итеп, бер нәрсәне искәртер идем. Хәсрәтегезнең кысыр хәсрәт икәнен аңлау өчен, артыгызга борылып карагыз: үткән гомерегездә күпме булды андый куркулар, барысы да үтте, ризыгыгыз киселмәде, үзегез үлмәдегез. Киләчәктә дә нәкъ шулай булачак: әҗәләгез җитмәсә, ризыгыгыз киселмәс. Бу дөньядагы проблемаларның барысы да – үтүче проблемалар. Күңел төшенкелеге алда торган киртәне үтәргә булышмый, эшне кыенлаштыра гына. Ә инде ризык һәм мал мәсьәләсенә килсәк, Аллаһы Тәгалә Коръәндә аларның үзеннән икәнен ачык итеп аңлата һәм һәртөрле тереклек иясен ризыкландырырга вәгъдә бирә. Шушы вәгъдәгә иман китерү адәм баласын иртәгесе көн өчен хәсрәт утында булудан коткара. Иман китермәгәннәр өчен исә чара юк, алар даими стресста булачаклар. Әгәр дә инде үзен мөселман дип атаучы да, иртәгесе көн өчен кайгырып, күңел төшенкелеге кичерә икән, иманын тикшерсен, димәк, иманда кимчелек бар. Бу кимчелек ике төрле сәбәптән булырга мөмкин: беренчесе – белем җитмәү, икенчесе – монафыйклык (икейөзлелек). Ризык (мал) проблемасын аңлауда ислам дине кешеләрне бишкә бүлә. Бу урында мин шуларның икесен генә китереп үтәм. Берәүләр ризыкны Аллаһы Тәгаләдән дип белә, ләкин бирәме-юкмы икәнен белми, болар – шик кылучы монафыйклар. Ризык хәсрәте боларны да читләтеп үтмәячәк. Икенчеләре ризыкны (малны) Аллаһтан дип белә һәм кәсеп итүне ризыкның сәбәбе дип таный һәм, сәбәп дөньясында яшәгәнлектән, ризык табу юлында тырышлык күрсәтә, Аллаһның вәгъдәсенә берсүзсез ышана. Болары – мөселманнар. Менә шулар кальбендә күңел тынычлыгы хакимлек итә дә инде. Тулы тынычлыкка ирешү өчен, мондыйларга ризыкның хакын чыгару, ягъни зәкят һәм гошер түләү генә кирәк.\nСтрессның икенче зур сәбәбе – көнчелек. Көнчелекнең ни икәнен аңлатып тору кирәк микән? Үзенә карата башкаларның көнчелеген тоймаган кешене табу кыен, аннан да бигрәк үз кальбендә бүтәннәргә карата көнчелек хисе уянмаган бәндәне табу катлаулырак. Әмма хөсетлек – тыелган сыйфат. Пәйгамбәребез (сгв) әйтә: “Кинә белән көнчелек изгелекләрне ут утынны ашаган кебек ашыйлар”, – ди. Бәс, шулай булгач, мөэмин кешегә калебтәге бу хисне авызлыклау тиешле. Шуңа ирешә алмыйсың икән, стресс котылгысыз. Көнләшкән өчен адәм баласы биш төрле җәза ала. Беренчесе – киселми торган кайгы, ягъни даими стресс. Икенчесе – хәсрәте өчен әҗернең булмавы, ягъни стресс нәтиҗәсендә кичергән авырлыкның савап бирмәве. Өченчесе – хурлыкка калу, дүртенчесе – Аллаһы Тәгаләнең ачуына дучар булу, бишенчесе – бу кеше өчен тәүфыйк ишекләренең бикләнүе.\nАдәм баласын депрессиягә китерә торган өченче сәбәп – бирелгәнгә риза булмау, шөкер итмәү. Өр-яңа өй салып чыккан, эш урынына ия, дүрт саны да сау-сәламәт булган бер танышымның мал кимлегеннән, хезмәт хакының азлыгыннан, байларның бай булуыннан даими зарлануыннан туйгач, мин аңа бервакыт: “Рөхсәт ит, Аллаһы Тәгаләдән сиңа аяксыз-кулсызларга, йортсыз-җирсезләргә биргәнне бирүен сорап дога кылыйм”, – дидем. Ул шунда кинәт сискәнеп китте, үз хәленең нигъмәт икәнен аңлап алды, тәүбә итте. Хәлебез авыр дип уйлаганда, бу дөньяда бездән күп тапкыр авыррак хәлдәге миллионнар бар икәнен искә төшерү, шөкер итеп, стресстан котылырга булыша. Шөкер итүче күңел стресс кичерми, бу – абсолют хакыйкать.",
    "description": "«Би-би-си»га һәм «Голос Америки»га ышансак, Европадагы 164 миллионнан артык кешенең психикасы чирле икән. Бу Европаның утыз илендә яшәүчеләрнең 38 проценты нервлар какшавыннан алып шизофрениягә кадәр диапазондагы чирләр белән интегә дигән сүз.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/stressmy-iman-tynychlygymy-5d8b7015f557d000ad05dedb",
    "published_at": "2019-09-25",
    "views_count": 90,
    "views_till_end_count": 75,
    "sum_view_time_sec": 9166,
    "comments_count": 1,
    "slug": "stressmy-iman-tynychlygymy"
  },
  {
    "title": "Отышмы, бәрәкәтме?",
    "cover": "https://avatars.mds.yandex.net/get-zen_doc/1657335/pub_5d8c4cecba281e00b192c8b6_5d8c4e7ec05c7100ae651d78/scale_1200",
    "body": "Күңелнең материаль байлыкларга омтылышы турында сөйләү бездә ничектер яман һәм оят эш буларак кабул ителгән. Тик шулай да: «Мин байлыкка кызыкмыйм»,  «Бәхет байлыкта түгел», —  дип әйтергә яратучыларның йөрәгендә дә нәфес дигән нәрсә бар һәм адәм баласы, моны яшерергә телиме-теләмиме, зуррак хезмәт хакы түләнә торган эшкә урнашырга омтыла, мул табыш китерә торган бизнес белән шөгыльләнергә өметләнә, бик күпләр җиңел генә баерга теләп, лоторея уенында отыш турында хыяллана, азартлы уеннар белән мавыга, казинога йөри. Моннан берничә ел элек кенә уен автоматлары безнең җәмгыятьнең чып-чын бәласенә әверелә язды. Әгәр дә аларны тыю турындагы карар кабул ителмәсә, Россия яртылаш бушап каласы иде, чөнки «бер куллы бандитлар» белән мавыгу нәтиҗәсендә башын элмәккә тыгучылар саны геометрик прогрессия тәртибендә үсә башлады. Гомумән, безнең җәмгыятьтә бара торган конфликтларның зур күпчелеге нигезендә нәкъ менә материаль байлыкка омтылыш ята: кешеләр бер-берсен үтерәләр, табиплар һәм түрәләр ришвәт таләп итеп, оятларын югалта, казна талана, миллиардлар һәм трилионнар, урланып, офшорларга чыгарыла, судьялар һәм прокурорлар сатыла, бик күп нәфесен тыя алмаган җаннар үзләренә соңгы сыену урынын төрмә сәндрәсендә табалар. Вакытлы матбугатның кайсы гына санын алып карама, анда төп темаларның материаль кыйммәтләр тирәсендә әйләнүен күрәсең, хәтта мәхәббәт һәм гаилә, ата һәм бала мөнәсәбәтләренә кагылган язмаларда да  конфликтларның асылында байлык бүлешү ятуын шәйләргә мөмкин. «Байлык бәхет китерми» дигән аксиоманың телләрдә еш кабатлануы да югарыда телгә алынган фаҗигаләрнең артык күп булуыннан, чөнки материаль байлыклар тормышка күпмедер комфорт өстәсәләр дә, еш кына хәсрәт чыганагына әвереләләр.\nМәшһүр Березовскиның: «Бар нәрсә дә сатыла һәм дөньядагы һәр нәрсәнең дә бәясе бар», — дигән сүзләрен һәм гомерен элмәктә төгәлләткән фаҗигасен хәтерлик. Байлыкның уңыш билгесе түгел, ә шактый ук җитди һәм авыр сынау икәнен төшенү өчен, сөйләнгән кадәресе җитәр дип уйлыйк. Тик фәкыйрьлек тә сынау, әйтергә кирәк, җиңел сынаулардан түгел. Шуңа күрә кешенең бөтенлеккә ирешергә тырышуы, тәэмин ителгән тормышта яшәргә теләве — табигый теләк ул. Бу теләкне нинди юллар белән канәгатьләндерәсең, шуңа бәйле рәвештә муллык хәерле нәрсәгә дә, бәхетсезлек чыганагына да әйләнергә мөмкин.  Шул сәбәпле байлыкка ничек ирешергә дигән сорауны ташлап, хәерле байлыкка ничек ирешергә дигәнен куйыйк. Бэконның: «Байлык — яхшы хезмәтче, әмма начар хуҗа», — дигән сүзләре кайчан материаль кыйммәтләрнең безнең белән начар уен уйнауларын асылда дөрес аңлата, кеше акча колы булу белән бәхетсезлеккә тарый, муллыкны үзенә уңышлы хезмәт иттерүчеләр исә аны хәләл юллар белән җиңел генә ишәйтәләр, тик андыйлар күп очрамый. Хәләл юл белән, артык җәфа чикмичә генә муллыкка ирешү һәм аны күңел тынычлыгы белән тоту бәрәкәт дип атала. Бәрәкәтле малның бер сыйфаты бар: ул беркайчан да бетми, хәтта хуҗасы аны башкаларга өләшеп бетерсә дә яңадан, артып, иясенә әйләнеп кайта. Ул күп тә булмаска ихтимал, әмма хуҗаның бөтен ихтыяҗларын капларга да җитә, хәтта артып та кала әле. Ә менә хәрам юл белән тиз генә зур байлыкларга ирешергә омтылучыларның гадәттә язмышлары фаҗигале төгәлләнә: ахыр чиктә бер тиенсез калып бөләләр, башларын элмәккә тыгучылар да очрый, көндәшләре һәм дошманнары тарафыннан юк ителүчеләр дә бихисап. Безнең җәмгыятьтә киң таралган һәм бер дә гаеп булып саналмаган лоторея уенын гына алып карыйк. Хәзерге лотореяларда йөз миллионлаган сум, хәтта долларлар отарга мөмкин һәм берәү дә сине отыш билетын сатып алган өчен гаепләмәячәк. Миллионлаган акчаларга ия булу исә синең материаль проблемаларыңны хәл итте дип санарга була төсле. Ләкин байлык серен төшенүчеләр кисәтә: казинолар һәм лоторея уеннарыннан ерак торыгыз. Әйтик, бөтен дөньяга танылган миллиардер Уоррен Баффет шундый киңәш бирә: җайлап гына зур байлыклар тудыру артык катлаулы түгел, ә менә кинәт һәм тиз баю — мөмкин булмаган эш, ди. Аек акыл өчен Баффетның киңәше дөрес түгел кебек тоелырга да ихтимал. Мәсәлән, 1993 елда Американың Миссури штатында 18 миллион доллар отып алган Жанит Ли исемле акыллы ханым кисәк кенә баемаганмыни? Ул шулкадәр акыллы булган: аның белән хәтта АКШның һәм Көньяк Кореяның президентлары сөйләшеп утырган. Әмма җиде ел эчендә Ли үзен банкрот дип игълан итәргә мәҗбүр булган. 200, 300 миллион доллардан артык акча откан америкалылар Ральф Стеббинс һәм Джек Уиттекерларның үз язмышлары гына түгел, гаилә әгъзаларының да язмышы фаҗигале төгәлләнгән. Наркотиклар белән мавыгу, зур җинаятьләрдә гаепләнеп кулга алынулар, үлем һәм үтерелүләр эзәрлекли аларны. Мисалларны күпләп Россиядән дә китерергә мөмкин. Росссияле эшмәкәр Альберт Бегракян лотереяга йөз миллион сум откач, ике ел эчендә бөлә. Зур отыш ияләренең күпчелеге ахырдан, сүз куешкандай, бер үк сүзләр әйтәләр: «Лотерея билетына откан көнем — иң бәхетсез көнем булган икән», — диләр. Аллаһы Тәгалә үз сүзләре белән адәм балаларын отыш уеннарыннан сак булырга кисәтә, аларны: «...шайтан эшләреннән булган пычрак эшләр», — дип бәяли. Галәмнәр хуҗасы кисәтүенең  хаклы икәнен тормыш чынлыгы безгә гел исбатлап тора. Тик Аллаһы Тәгалә безне хәрам малдан тыеп-кисәтеп кенә калмый, хәләл юл белән бәрәкәтле байлыкка ирешүнең серләрен дә ача. «Бәрәкәт ишекләре кайчан ачыла?» дигән сорауга җавап бирә башлаганчы, үзе исән чакта ук оҗмах белән сөендерелгән сәхабәләрнең берсе, иң бай мөселманнар исәбеннән танылган Габдерахман ибн Гауфнең тормышы белән берникадәр танышып үтик. Мәҗүсиләрнең эзәрлекләүләреннән качып, Мәдинә шәһәренә килгән мөһаҗирләрнең күпчелеге кебек үк ибн Гауф акчасыз һәм малсыз була. Мөһаҗирләрнең хәлен җиңеләйтү өчен, Пәйгамбәр (салаллаһу галәйһиссаләм) аларны мәдинәле мөселманнар белән туганлаштыра. Габдрахман белән Сәгд ибн әр-Рабиа туганлаша һәм аңа: «Әй кардәшем минем! Мин Мәдинәнең иң  зур милек иясе, минем ике бакчам бар», — дип эндәшә һәм зур байлык чыганагы булган бакчаларның берсен сайлап алырга тәкъдим итә. Габрахман исә хәләл булса да, җиңел килгән байлыктан баш тарта һәм кардәшеннән үзенә базарны күрсәтүен сорый, базарга барып сәүдә итә башлый, озак та үтми җитәрлек байлык туплый һәм өйләнә. Пәйгамбәр (салаллаһу галәйһиссаләм) янына баеп килә. Аллаһның илчесе аннан хатынына күпме мәһәр бирүен белешә, Габдрахман зур күләмдә алтын бирүен әйтә. Шуннан соң Пәйгамбәр аңа туй мәҗлесе үткәрергә киңәш итә һәм аның малына Аллаһтан бәрәкәт сорый. «Шул сүзләрдән соң, — дип исә ала сәхабә, — тормыш үзе минем каршыма ашыкынып килә башлады: хәтта кайсы ташны күтәрсәм дә астыннан алтын яисә көмеш чыгар төсле иде». Габрахман ибн Гауф Аллаһ юлында иң күп мал өләшүче сәхабәләрнең берсе буларак билгеле. Бервакыт ул хәтта гаиләсенә берни калдырмый бар малын сәдака итә. Аллаһның илчесе аннан үзенә күпме калдыруын сорагач, өләшкәнгә караганда күбрәк — Аллаһның коларына ризык һәм әҗер турындагы биргән барлык вәгъдәсен калдыруы хакында әйтә. Игътибар итик: атаклы сәхабә Аллаһы Тәгаләнең бәрәкәт турындагы вәгъдәләренә аз гына да шик белдерми, үзенең бар малын сәдака иткәч тә ризыксыз калмаячагына ныклы ышаныч белән ышана һәм … алданмый. Аннан соң да әле ул мөселманнар  файдасына күп тапкырлар алтын һәм мал өләшә, әмма байлыгы аз гына да кимеми, киресенчә артып тора. Замандашлары Габдрхаман ибн Гауф кәрваны Мәдинәгә кергәндә, тоякларның бердәм басуыннан җир тетри иде дип, дөяләрнең зур санда булуын әйтеп калдыралар. Үзенең оҗмахлы икәне турындагы хәбәрне ишеткәч, ул кәрванын бөтен дөяләре һәм малы белән янәдән Аллаһ юлында сәдака итә, тагын да зуррак омтылыш белән уңга да, сулга да алтын һәм көмеш өләшә башлый,  меңләгән ат һәм дөяне берничә тапкыр Аллаһ юлында сарыф итә. Үлем вакыты якынлашкач, ул Бәдр сугышы ветеранарының һәркайсына дүртәр йөз алтын васыять итә, күпсанлы колларын азат итә. Пәйгамбәрнең хатыннарына зур суммада алтын бирә, турыдан-туры мирас иясе булган якыннары шулардан соң калган алтын һәм көмешне бүлеп арып-талып бетәләр. Тик зур байлыклар бу сәхабәне аз гына да үзгәртми, ул үз колларыннан тышкы кыяфәте белән берни белән дә аерылмый. Кайчандыр Пәйгамбәр (салаллаһу галәйһиссаләм) сораган бәрәкәт тәэсирендә муллык ишекләре ибн Гауф алдында үлгәнче ябылмый. Аллаһы Тәгалә исә үзенең инанган һәр колына хисапсыз ризык вәгъдә итә, аның вәгъдәләре турында сүз киләсе язмаларда.",
    "description": "Күңелнең материаль байлыкларга омтылышы турында сөйләү бездә ничектер яман һәм оят эш буларак кабул ителгән. Тик шулай да: «Мин байлыкка кызыкмыйм»,  «Бәхет байлыкта түгел», —  дип әйтергә яратучыларның йөрәгендә дә нәфес дигән нәрсә бар һәм адәм баласы, моны яшерергә телиме-теләмиме, зуррак хезмәт хакы түләнә торган эшкә урнашырга омтыла, мул табыш китерә торган бизнес белән шөгыльләнергә өметләнә, бик күпләр җиңел генә баерга теләп, лоторея уенында отыш турында хыяллана, азартлы уеннар белән мавыга, казинога йөри.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/otyshmy-brktme-5d8c4cecba281e00b192c8b6",
    "published_at": "2019-09-26",
    "views_count": 152,
    "views_till_end_count": 71,
    "sum_view_time_sec": 6546,
    "comments_count": 0,
    "slug": "otyshmy-brktme"
  },
  {
    "title": "Хәерле байлыкка беренче адым яки бу дөньядан баш тартып ике дөнья сәгадәтенә ирешү формуласы",
    "cover": "https://avatars.mds.yandex.net/get-zen_doc/1900274/pub_5d8c7617bc251400b16868ca_5d8c7644fc69ab00ae245dc9/scale_1200",
    "body": "Алдагы язмада без каршыга ишелеп килүче байлык — бәрәкәт турында сүз башлаган идек. Бар малын Аллаһ юлында сәдака иткән Габдрахман ибн Гауфнең: «Үзеңә ни калдырдың?» дигән сорауга «Аллаһның вәгъдәсен калдырдым», — дип җавап бирүен әйткән идек. Бөек сәхабәнең гомере — Аллаһы Тәгаләнең вәгъдәсе ничек тормышка ашуының ачык мисалы: күпме генә өләшсә дә, малы кимеми, ә ишәя. Дөньяда яшәү гыйлеме — Аллаһы Тәгәләнең китабында тупланган, без еш кына ул гыйлем турында онытабыз, аны өйрәнергә ашыкмыйбыз, шуңа күрә тормышта еш абынып, стресс кичерәбез. Яшәвебез сукыр кешенең ялгызы кара урманда капшанып юл эзләвенә охшап кала. Коръән бәрәкәтле тормыш, җанга тынычлык бирә торган мул ризык, аны табу юллары турында да байтак сөйли, дөнья байлыгының кемнәргәдер авыр сынау һәм җәза буларак бирелүен, кемнәргәдер Аллаһның рәхмәте булып килүен аңлата. Иман ияләре буларак, без, әлбәттә, Галәмнәр хуҗасының рәхмәте булып килгән байлыкны телибез, хәерсез муллыктан, ин шәә Аллаһ, баш тартабыз. Иң башта ук бер нәрсә турында килешик: беркайчан да тормышның максаты итеп байлыкка ирешүне куярга ярамый. Байлык тормыш мәгънәсенә әйләнүгә, аңа ирештеңме, ирешмәдеңме — бетмәс-төкәнмәс стресс чыганагына әйләнә, ягъни бәрәкәтен югалта. Адәм баласы бөтен хыялын-омтылышын Аллаһның рәхмәте белән бәйләп, аның ризалыгын алуга юнәлдерсә генә, көтелгән уңышка ирешә. Асылда безнең бер генә кайгыбыз: бу гамәлем өчен Аллаһы Тәгалә мине ачуланмасмы, мин кылган эшләргә риза булырмы дигән борчуыбыз гына калырга тиеш. Җанны шундый уйлар биләгәндә, Аллаһтан курку дигән бөек хис барлыкка килә: үз теләгебез белән  хәрам белән ике арага киртә куябыз, Галәмнәр хуҗасының кушканнарын үтәргә ашыгабыз, өскә авырлыклар ишелеп төшкәндә, бирелгәнгә  риза булып, зарлануны ташлыйбыз, тәкъдирнең инде без бу дөньяга килгәнче үк язылган булуына иман китереп, иртәгесе көннең ризыгы өчен  борчылудан туктыйбыз, чөнки Пәйгамбәрнең (салаллаһу галәйһиссәаләм) хәдисе аша беләбез: «Адәм баласының бу дөньядагы өлеше (ризыгы) аны әҗәленә караганда да ныграк эзәрлекли». Җаннарын менә шушы халәткә көйли алучылар, иман әһелләре дип атала һәм иман әһелләренә Аллаһы Тәгаләнең биргән вәгъдәләре тормышка аша башлый: «Изге гамәлләр кылган хак мөэминнәр, кирәк — ир булсыннар, кирәк хатын булсыннар аларга дөньяда вә ахирәттә хуш тереклек бирербез, вә аларга кылган гамәлләреннән күркәмрәк әҗерен бирербез» (Коръән, «Умарта кортлары» сурәсе, 97 аять тәфсире).  Иманлы йөрәк белән укысак, без бу юлларда бәхеткә ирешүнең универсаль формуласын күрербез. Изге гамәлләр кылганда, хак мөселман бу дөньяны түгел, ахирәтне күз алдында тота. Бу ният дип атала, ният ахирәткә юнәлтелгән очракта гына, гамәл изге була ала, яхшылыкны бу дөнья максатына ирешү нияте белән кылганда, изгелек изгелек булудан туктый һәм бәхет формуласы я эшләми, я берьяклы гына эшли башлый. Бу формуланы Пәйгамбәрнең (саллалаһу галәйһиссаләм) хәдисе белән шәрехләү отышлы: «Кемнең төп нияте (максаты) бу дөнья булса, Аллаһ аның эшләрен тарката һәм фәкыйрьлекне ике күз арасына урнаштыра һәм ул дөнья малыннан үзенә язылганнан артык берни дә алмый. Ә нияте ахирәт булган кешенең Аллаһ эшләрен туплый, аның йөрәгендә байлык хасил итә, һәм бу дөнья аңа  ул аны теләмәсә дә килә», ягъни бу дөнья малына омтылмаган кол, ул муллыкка котылгысыз рәвештә ия була. Бу хакта Аллаһы Тәгалә: «Аллаһүзе теләгән бәндәсен хисапсыз ризыкландырыр», — ди («Бәкара» сурәсе, 212 аять тәфсире). Хуш тереклеккә, бәрәкәтле малга ия булуның беренче адымы — йөрәктә Аллаһтан ихлас курку хисе (тәкъвалык) тәрбияләү, чөнки бәрәкәткә бәйле иң беренче вәгъдә бездән шуны таләп итә. «...Берәү Аллаһка гөнаһлы булудан сакланса, ул кешегә Аллаһ дөньяда һәм ахирәттә хәсрәтле булудан котылу юлын ачар. Дәхи ул кешене Аллаһ уйламаган җирдән ризыкландырыр. Бер кеше үзен вә барча эшләрен Аллаһка тапшырса, аның хаҗәтләрен үтәргә Аллаһ җитәдер...» («Талак» сурәсе, 2-3 аятьләр тәфсире). Аллаһы Тәгаләнең бу вәгъдәсе гасырлар буена идеаль рәвештә тормышка ашып килә, әмма вәгъдә белән мөселман булган адәм баласы арасында бик җитди бер киртә бар. Безнең киләсе сөйләшү, ин шәә Алла, шул хакта булыр һәм «Җәһәннәм уты кемнәр белән кабызыла?» дип аталыр.",
    "description": "Алдагы язмада без каршыга ишелеп килүче байлык — бәрәкәт турында сүз башлаган идек. Бар малын Аллаһ юлында сәдака иткән Габдрахман ибн Гауфнең: «Үзеңә ни калдырдың?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/herle-bailykka-berenche-adym-iaki-bu-dniadan-bash-tartyp-ike-dnia-sgadten-iresh-formulasy-5d8c7617bc251400b16868ca",
    "published_at": "2019-09-26",
    "views_count": 53,
    "views_till_end_count": 40,
    "sum_view_time_sec": 2983,
    "comments_count": 2,
    "slug": "herle-bailykka-berenche-adym-iaki-bu-dniadan-bash-tartyp-ike-dnia-sgadten-iresh-formulasy"
  },
  {
    "title": "Никах тарифы Имамнарга вәгазь урынына",
    "cover": "https://avatars.mds.yandex.net/get-zen_doc/1888829/pub_5d8db367e6cb9b00b1dee777_5d8db3ece4f39f00b039c043/scale_1200",
    "body": "Күптән түгел бу юлларның авторына Чаллыда яшәүчеләр мөрәҗәгать итте. «Бер мулла никах укыган өчен утыз мең сум акча сорый, бу очракта нишләргә?», — диделәр. «Әйләнеп узыгыз ул «мулла»ны, янына якын килмәгез», — дип җавап бирергә туры килде. Аллаһтан килгән диндә — исламда — никах процедурасы бик гади. Шаһитләр алдында егет һәм кыз, кызның әтисе никахның үзара ризалык белән булуы турында игълан итәләр, кыз сораган мәһәрне — билгеле бер күләмдә малны — егет бирергә вәгъдә итә һәм эш шуның белән тәмам. Бернинди аерым белгеч-руханилар кастасы таләп ителми бу эшкә, элементар бу белемнәрне һәр мөселман белергә тиеш. Бер нәрсәгә басым ясыйк: мәһәрнең күләмен кыз билгели һәм никах вакытында вәгъдә ителгән мал хатынныкы булып санала. Кызның әтисе ул малга өметләнә алмый. Бернинди дә кыз сату турында сүзләр була алмый шуңа күрә. Шушы гадел тәртипне бозу безнең халыкта күп фаҗигалар китереп чыгарган, алар, матур әдәбиятта чагылыш табып, күпсанлы драматик язмышларны сурәтләгән повесть һәм романнар, сәхнә әсәрләре тууына сәбәп булганнар. Соңыннан кызыл пропаганда чорында ул әсәрләр ислам диненә каршы көрәш коралына әверелделәр. Беренче мөселманнар — сәхабәләр тормышына күз салсак, без фәкыйрь, әмма изгелеге белән танылган бик күп атаклы шәхеснең гаилә тормышын алдым-бардым игълан итеп гади генә башлап китүен күрербез. Бездә никахтан соң мәҗлес үткәрү традициясе бар. Матур традиция. Аны без туй мәҗлесе дип атап йөртәбез. Менә шул туйга өйләнешүчеләр үзләре теләгән һәм хөрмәт иткән һәркемне чакыра алалар. Имам чакырыла икән, бик яхшы. Башка кунаклар белән беррәттән имам да кунак була, яңа өйләнешүчеләргә үзенең киңәшләрен җиткерә ала. Туйга килгән өчен кемгәдер бүләк бирмиләр, акча түләмиләр, киресенчә, кунаклар яңа гаилә коручыларны котлап бүләкләр бирә бу көндә. Халыкның ислам  динен белмәве, аны өйрәнмәве нәтиҗәсендә  наданлыктан файдаланырга, үз корсагын тутырып калырга тырышкан руханилар, каһин-жрецлар катламы барлыкка килә, дингә яңалык кертелеп, аның асылы бозыла, никах тарифлары, бала тугач исем кушкан өчен түләнә торган акча тарифлары, мәетне гүргә иңдергән өчен түләнә торган мал, аның өчесе, җидесе, кырыгы, елы дигән ялган гамәлләр барлыкка килә. Фәкыйрьләр өчен шактый авыр йөккә әйләнә торган бу йолалар традиция яки яхшы яңалык дип игълан ителә, исламдагы мәҗбүри бер гыйбәдәт итеп кабул ителә башлыйлар. Шул ук Чаллы шәһәрендәге бер хатынның фаҗигасен ишетергә туры килде бервакыт. Ир үлгәч, мулла, көнен билгеләп, өчесен, җидесен үткәрттергән, җидесеннән соң, бәясен атап, кырыгы дигән бәйрәмне үткәрүне   йөкләп кайтып киткән. Хәзер шундый оятсыз муллалар бар: алар куйган хакны яхшы ук хезмәт хакы алып эшләүчеләр дә көчкә күтәрә. Гаҗизләнгән хатын нишләсен, башын элмәккә тыккан. Минем ишетеп торганым бар: әниләренең өчесен үткәрү өчен базардан ризык алучылар зарланалар, ислам динең гаделсезлектә гаеплиләр, муллалардан җик күрүләрен әйтәләр, әмма барыбер шул тантананы — әнинең үлеменә өч көн, җиде көн, кырык көн тулу бәйрәмен бәйрәм итәләр. Бәйрәм итәләр, чөнки, бердән, моны тиеш дип беләләр, икенчедән, кеше сүзеннән куркалар. Бернинди дә Аллаһ ризалыгы дигән ният юк бу гамәлләрне башкаруда, кешедән оялу, мулладан курку гына бар.\nЯзма авторы, бәлки, белми сөйли торгандыр, муллаларга яла ягадыр дигән шик туарга мөмкин. Халыкка бу турыда әйткәч, гадәттә гаепле кеше булып каласың, ваһһаби дигән термин калкып чыга, динне бозучы ярлыгы тагыла, экстремизмда гаепләнәсең һәм башкалар. Бу йолаларның хаксыз, кирәксез, зыянлы әйберләр икәнен рәсми рәвештә рухани итеп билгеләнеп куелган муллалар үзләре дә беләләр белүен, тик бу хакта халыкка әйтмәскә кушалар. «Без нәрсә хисабына яшибез аннан соң, мәчетне ничек җылытабыз?», — дигән сорауларны кабыргасы белән куялар, ризыкның Аллаһтан булуына һәм гарантияләнгән икәненә шик белдерәләр. Аллаһы Тәгалә исә үз Китабында бәрәкәтле ризыкка, малга ирешүнең иң беренче шарты итеп — Аллаһтан куркуны күрсәтә (мәгънәсе): «...Берәү Алаһка гөнаһлы булудан сакланса (курыкса), ул кешегә Аллаһ дөньяда һәм ахирәттә хәсрәтле булудан котылу юлын ачар. Дәхи ул кешене Аллаһ уйламаган җирдән ризыкландырыр. Бер кеше үзен һәм эшен Аллаһка тапшырса, аның хаҗәтләрен үтәргә Аллаһ җитәдер...» (Коръән, Ногмани тәфсире 65 сурә 2-3 аятләр).\nМәет үлгәннән соң үткәрелә торган тантаналар хакында берәр аять яисә Аллаһның рәсүленнән килгән хәбәр-хәдис бармы соң? Яңалыкны тыю турында шаригать таләпләре бар, башкасы юк. Әйдәгез, Татарстан Диния нәзарәтенең рәсми нәшрияты — «Хозур» чыгарган «Мәгелеккә юл тотучының ахирәт паспорты» дигән китапка күз салыйк. Анда васыять үрнәге китерелгән. Башка дөньяга күчәргә җыенучы үзенең балаларына, гаиләсенә менә ниләр васыять әйтә (яки әйтергә тиеш): «Тагын бер васыятем: мине искә алу теләге белән яки шуңа охшаш максат белән беркем дә кеше җыймасын, тантана уздырмасын… Янәдән искә төшереп үтәмен: сак булыгыз, мине искә алу теләге белән һәр ел саен кабат-кабат мәҗлесләр үткәрергә тырышмагыз. … Сезгә аеруча киңәш итәм: (мәет чыккан өйдә) аш әзерләп, кайгыгызны уртакашу өчен килгәннәрне сыйламагыз». Кыйммәтле киңәшләр бу. Татарның зур галимнәре, аерым алганда, Шиһабетдин Мәрҗани мәет мәҗлесләре хакында шуңа охшаган васыять әйтеп вафат булган.\nИнде хәзер муллаларга ничек яшәргә, мәчетләр ничек җылытылырга тиеш дигән сорауга җавап биреп китик. Мин ике катлы зур мәчете булган авылда яшим. Имамга кырык яшь, биш баласы бар. Ризыгын эшләп таба. Бу юллар авторының йорты нигезен һәм диварын имам үз куллары белән өйде, эчке һәм тышкы ягын бизәде. Кулыннан килмәгән эше юк. Эш арасында биш вакыт намазга мәчеткә бергә йөрдек. Мәчеткә җомгага һәм гаетләргә килгән авылдашлар салган сәдака акчасы Аллаһ йортын җылытырга таман гына була, салкында утырганыбыз юк. Халык гаделлекне күреп тора һәм мәчет өчен, хәленнән килгәнчә, акчасын кызганмый. Татарстандагы байтак авылларда мәчетләр җылытылмый, имамнар акча юклыктан зарлана бүгенге көндә. Кечкенә авыл өе кадәр мәчетне җылытырга да акча табылмый икән, димәк, халык имамга ышанмый, аны үз итми, исламга килергә ашыкмый. Мәет ашларына халыкны дингә өндәргә йөрибез дип әйткән имамнар ялгышалар, димәк. Ялган ысул белән хакыйкатькә өндәп булмый. Һәр пәйгамбәр көтү көтте, Давыд пәйгамбәр тимерче иде. Аллаһның илчеләре сәүдә иттеләр. Пәйгамбәрләр ризыкларын кәсеп белән тапканда, хәзерге имамнар халык өстендә йөк булсыннармыни? Октябрьгә кадәрге халык авыз иҗатын туплаган җыентыкларны ачып карагыз. Ниди көчле сарказм белән көлә халык үз җилкәсендә яшәгән муллалардан. Октябрь алдыннан татар язучылары күпме фаш итүче китаплар язды алар турында. Халыкның диннән китүенә сәбәпче булган ул муллалар өстенә соңыннан фаҗига артыннан фаҗига килде: сөргенгә сөрелү, каторга хезмәтенә дучар ителү, үлем җәзасы кебек сынаулар ишелеп төште. Боларга кем гаепле иде? Большевиклармы? Большевиклар милләткә Аллаһның сынавы иделәр. Аллаһы Тәгалә исә әйтә (мәгънәсе): «...әгәр казадан бер кайгы ирешсә, бу кайгы үзеңнең кимчелегеңнәндер» (4:79). Хәзерге чор адәм балаларына ризык табу өчен киң мөмкинлекләр ачты. Исламда булмаган бидгать гамәлләргә каршы чыгу сәбәпле, мәчетләрдән куылган имамнар ач калмады берсе дә, хезмәт итеп, сәүдәгә керешеп тыныч күңел белән яшиләр. Ә яхшы яңалык дип, дингә өстәмә гыйбадәтләр тагып косак тутырырга тырышкан муллаларны Алаһы Тәгалә хур итеп тора. Биш вакыт намазын җәмәгать белән укыган, гыйлем өйрәтеп, кәсеп итеп яшәгән имамның ялган гамәлләр белән шөгыльләнргә вакыты да, теләге дә калмый аның.",
    "description": "Күптән түгел бу юлларның авторына Чаллыда яшәүчеләр мөрәҗәгать итте. «Бер мулла никах укыган өчен утыз мең сум акча сорый, бу очракта нишләргә?",
    "lang": "tt",
    "link": "https://zen.yandex.ru/media/id/5b81707d5d36b000af9e8529/nikah-tarify-imamnarga-vgaz-urynyna-5d8db367e6cb9b00b1dee777",
    "published_at": "2019-09-27",
    "views_count": 432,
    "views_till_end_count": 328,
    "sum_view_time_sec": 74076,
    "comments_count": 8,
    "slug": "nikah-tarify-imamnarga-vgaz-urynyna"
  },
  {
    "title": "Ришвәт психологиясе (мәсьәләгә ярымфәлсәфи бер караш)",
    "cover": "https://avatars.mds.yandex.net/get-zen_doc/241236/pub_5d8f31d1df944400ad95ece9_5d8f3263ecfb8000aeb8f7e9/scale_1200",
    "body": "Медицина вузында укучы кызым, каникулга кайткач, җиңелчә генә чирләп китте. Без булсак, андый гына температура күтәрелүләргә игътибар итмичә, чирне аяк өстендә генә уздырыр идек, әмма дәреслекләрдән укып, әллә никадәр авыруның симптомнарын ятлап бетергән булачак табип һичшиксез хастаханәгә барырга, тикшеренеп, тәҗрибәле табип киңәше белән дәваланырга кирәк дигән фикерендә нык торды. Һәм: «Машинада үзем генә йөрергә куркам», —  дип, янәшәсенә мине дә утыртып, бергәләп участок хастаханәсенә юл тоттык. Без, күрше-тирә авыл кешеләре, бер-беребезне яхшы белгәнлектән, чиратта торучы сырхауларның күпчелеге шунда ук танып алдылар һәм, мин киткәч, газета хәбәрчесенең кызына аерым игътибар күрсәткәннәр. Хастаханәгә ни белән килү, руль артында кем булу кебек вак-төяк сораулардан соң, сүз кызның кайда укуына барып җиткән. Бу бик табигый сөйләшү, яшьләргә мондый сорауны үзем дә бирми калмыйм. Медуниверситет турындагы җавап ишетелгәч, чират бердәм рәвештә: «О-о, анда укырга бик күп акча кирәк инде», — дигән какшамас нәтиҗәне хор белән чыгарып та куйган. «Безнең фәлән туганның кызы да кергән иде анда укырга, имтихан саен акча сорауларына чыдый алмыйча, ташлап чыкты», — дип гомуми фикерне бастырыклап-сипләп куючы да табылган. Егерме яшьлек кызның имтихан бирү өчен бер тиен дә акча түләргә кирәк түгеллеге турындагы җавабына ышанганнармы-юкмы, бу заманда ришвәтсез тормыш кормыш мөмкин түгеллеге турында фикерләр үзгәргәнме-юкмы — ул кадәресе безгә мәгълүм түгел. Бу турыда мин инде оныткан да идем, әмма кичә генә диспанцеризация үтү мәшәкате белән хастаханәгә барган хатыныма бу юлы инде медицина хезмәткәре шундый ук «яңалык» әйтте: «Кызыгызны медуниверситетта укыту өчен бик күп акча тотасыздыр инде», — диде. Монда инде яшереп тормыйча әйтү кирәк, бала укырга кергәнче үк, бу уку йортындагы имтиханнарның «такса»сы безгә мәгълүм иде: җитмеш меңнән туксан меңгә кадәр тирбәлә бер имтихан «бәясе». Бәхеткә каршы, безнең андый акчалар юк (булса да мәгънәсез эшкә аларны тотмас идек), шуңа күрә ришвәт биреп уку ягына авышмыйча, үз көчебезгә генә таянырга кирәк дигән фикердә ныгыган идек. Инде вузда укый башлагач, тагын бер нәрсә мәгълүм булды: кичә генә БДИны гадәттән тыш уңышлы биреп абруйлы вузга котчыкмалы конкурс аша үтеп кергән егет һәм кызларның күпчелеге беренче сессиягә үк бик авырлык белән киләләр: кайбер төркемнәрдә утыз кешенең өчесе генә имтиханны расписаниедә күрсәтелгән срокта бирү бәхетенә ирешә. Тик монда гаеп һич кенә дә вуз профессорларының ришвәткә хирыслыгында түгел, ә яшьләрнең күпчелегенең көч түгеп укырга теләмәүләрендә, әти-әни эшләп тапкан акчаларның «көче»нә ышануда хикмәт. Менә шунда инде аерылу башлана: имтихан бирү өчен әти-әни кесәсенең көче җитми дип санаган балалар вузны ташлыйлар, калганнар исә өстәмә сессияне ничектер ерып чыгалар, мин өзеп кенә түлиләр дип әйтә алмыйм, түләмиләр дип тә ышандырырга тырышмыйм. Мәктәптән үк тырышып укып килгән бик сирәкләр генә имтиханнарын ришвәтсез һәм иң югары баллар белән биреп баруларын дәвам итәләр. Шуны өстәргә була: имтиханны акча белән «сипләү» булса да, массакүләм киң таралган күренеш түгел, чөнки кесә тирәнлеге минекеннән күп аерылмаган байтак танышларымның балалары шул вузда әйбәт кенә белем алалар.  Гомумән, барлык вузларда да профессорлар намуслы һәм тырышып укучы студентларны хөрмәт итәләр, аларга билгене жәлләмиләр, «бушка гына» куялар. Ришвәт бар икән, монда төп гаеп баласын кыек юл белән булса да «кеше итәргә» омтылган әти-әнидә. Ришвәтчелек күренешләренең җәмгыятьтә үрчүе кемнәрнеңдер үз проблемаларын акча төртү юлы белән җиңел хәл итәргә тырышуларына бәйле: кемнәргәдер табипка чиратсыз керергә кирәк, кемгәдер баласын армиядән алып калырга, кемгәдер баланың сәләте бармы-юкмы, укырга телиме-юкмы югары уку йортына этә-төртә кертергә кирәк. Һәм без ришвәтчелекнең кар йомарламы сыман тоталь рәвештә үсүенә очрыйбыз, һәм барыбыз да моннан зарланабыз. Алты елда 12 сессиянең һәркайсын 180 меңнән алып 450 меңгә кадәр акча төртеп биргән студентны күз алдына китерик әйдә. Калькулятор 2 миллионнан алып 5 миллион ярымга кадәр сан күрсәтә әнә. Имтихан өчен мондый акча түгүченең  табип булып чыкмавы һәркемгә мәгълүм, әмма берәр хастәханәгә эшкә урнашмас дип кистереп әйтеп тә булмый. Менә шуннан соң дипломның «үзкыйммәтен» чыгару башлана инде. Медицина ярдәме юк, ә кесәләрне «саву» бар. Бу чир моңарчы намуслы гына эшләп килгән табипларга да йокмас дип ышандырып әйтеп булмый, чөнки хезмәт хаклары пүчтәк, ә һәркемнең тормышны мул итеп корасы килә.\nБу хакта «Учительская газета»ның баш редакторы Петр Положевец соңгы атнада гына кызыклы язма бастырды. Бушлай медицинаның фактта инде яшәүдән туктавын тормыштан вакыйгалар белән дәлилләгәннән соң, автор моңарчы дистәләгән еллар буе ришвәт алмыйча намус белән эшләгән атказанган табипның улына әйткән сүзләрен китергән. «Күз алдыңа китерәсеңме, мин аңа ярты сәгать вакытымны әрәм иттем, анализларын җентекләп укыдым, дөрес диагноз куйдым, дөрес дәва билгеләдем, ә ул миңа мең сум да калдырмады. Бар бит кешеләр, ә», —  дип улын шаккатырган табип. Положевец бу хәлдә медицинаны чиккә китереп терәгән чиновнкиларны гаепли, ул хаклы, билгеле, әмма безнең, илдә яшәүче күпчелекнең дә гаебе юк түгел. Барлык шәригатьләрдә дә (законнарда да) ришвәтне алучы гына түгел, бирүче дә гаепләнә һәм җәзалана. Россия юриспруденциясе дә нәкъ шулай карый бу мәсьәләгә. Шулай булгач проблемасын кыек акчалар ярдәмендә  «турайтырга» тырышучы һәркем, кайсы гына күзлектән карасаң да, җинаятьче булып чыга инде. Шәригатьләрне (бу очракта Россия шәригатен дә) таптап, без үзебезне үзебез авыр тормышка хөкем итәбез. Я  матди кыенлык, я рухи газаплар, икътисади һәм рухи кризислар булып кайтаваз бирә андый адымнарыбыз.\nҮткән җәйдә, елгада печән чапканда, мин кызыклы бер хәлгә тап булдым. Улым белән без чалгы белән чабабыз печәнне, елга кырыенда гына инвестор хуҗалыгының трактор чапкычы белән чабылган печәне җилләп ята. Төяп кит —  күрүче юк. Һәм төйиләр дә. Бу ел саен шулай, каракныкын бур урлаганга охшаган бу күренешкә хәзер беребезнең дә исе китми. Мондый караклык авылда күптән инде, совет чорларыннан ук таралды. Иман әһелләре булганга күрә, без хәрам малга кызыкмыйбыз, чөнки зур югалту белән җавап бирә андый малга һәвәслек. Хәрам мал ашасаң, дога кыласың — кабул булмый, һәр изгелегең кире кайтарыла. Аллаһы Тәгалә белән элемтә өзелү исә зур югалту ул. Хәрамга кызыгуның башка төр җәзалары да бар. Берсен без бу юлы улым белән күзәттек. Чалгыларны арыганчы селтәгәч, машинага төреп салдык та кайтыр юлга кузгалдык. Безнең кузгалу булды, печән каракларына җан керде, каннарына адреналин бәреп чыкканы безнең машинадан күренеп тора. Печән төялгән ике йөк машинасы ут капкан тизлек белән басу юлыннан элдерә башладылар. Күзгә ак-кара күренмәгән мондый чакта, юл кырыендагы каенга килеп бәрелүең дә бик ихтимал, көпчәк берәр очраклы чокырга төшеп каплануың да ерак түгел. Юл чатында ике машина ике якка аерылып, тизлекләрен тагын да арттырдылар, бездән качалар янәсе. Мин улыма әйтәм: «Күрәсеңме, кешеләр ничек итеп үзләренә инфаркт һәм инсульт «эшлиләр»?» — дим. Ә бит печәнне бушка да күпме теләсәң, шуның кадәр әзерләп була: теләсәң, трактор чапкычы белән чап, теләсәң, чалгы селтән, җәмәгать җирләреннән чапканга беркем бер сүз әйтми әлегә, безнең якларда аларны «прихватизацияләп» өлгермәделәр. Тик инвестор печәне туклыклырак булып тоела, күрәсең. Ләкин стресс шартларында болай экстремаль печән әзерләү сәламәтлек өчен кыйммәткә төшә. Безнең җәмгыять үз тормышын үзе шундый экстремаль хәлаткә куйды да, отасы урынга барыбыз берьюлы оттырабыз хәзер.",
    "description": "Медицина вузында укучы кызым, каникулга кайткач, җиңелчә генә чирләп китте. Без булсак, андый гына температура күтәрелүләргә игътибар итмичә, чирне аяк өстендә генә уздырыр идек, әмма дәреслекләрдән укып, әллә никадәр авыруның симптомнарын ятлап бетергән булачак табип һичшиксез хастаханәгә барырга, тикшеренеп, тәҗрибәле табип киңәше белән дәваланырга кирәк дигән фикерендә нык торды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/rishvt-psihologiiase-mslg-iarymflsfi-ber-karash-5d8f31d1df944400ad95ece9",
    "published_at": "2019-09-28",
    "views_count": 47,
    "views_till_end_count": 21,
    "sum_view_time_sec": 1634,
    "comments_count": 2,
    "slug": "rishvt-psihologiiase-mslg-iarymflsfi-ber-karash"
  },
  {
    "title": "Хәсрәтләникме, тыныч яшикме?",
    "cover": "https://avatars.mds.yandex.net/get-zen_doc/169683/pub_5d8f49678f011100ad167839_5d8f497b8600e100ad5c82ac/scale_1200",
    "body": "Югары категорияле табип-психиатр сөйли: «Төрле формадагы невротик, психопатик көйсезлекләр, психоген депрессияләр белән чирләүчеләр саны өзлексез арта бара, өстәвенә күп тапкырларга арта. Кешегә стабильлек тойгысы бирми торган хәзерге тормыш һич кенә дә нидидер «яңа кеше» барлыкка китерми, аның каравы «иске» кешеләрне массакүләм рәвештә гарипләндерә... Психиканы барыннан да бигрәк телевидение гарипләндерә...» Юкәдә икән чикләвек. Психиатр «түбәләр кыйшаю»да гаепне «хәзерге тормышка» аударырга тырышса да, төп гаеп пропаганда чараларында икән.  Психика какшауда заманның бернинди дә гаебе юк, әлбәттә. Без барыбыз да, хәтта иң соңгы фәкыйрьләр дә, әйтик, Бөек Ватан сугышы чорындагы авыл кешесенә караганда бөтенрәк яшибез. Ачлык кичерүче кайбер Африка илләрендәге эче-эчкә ябышкан сабыйлар да безнең иң соңгы бомжга да кызыгып караячак. Хәзер югары уку йортлары тирәсеннән әйләнеп узарлык түгел, чөнки җәмгыятьнең иң акчасыз катламы — студентлар, лекциягә кереп киткәндә, машиналарын парковкага куйганнар. Безнең өчен хәзер машина зиннәт билгесе түгел, ә хәрәкәт итү чарасы. Кемнәрдер өчен стресс чыганагагы да әле ул: минекен «Автоваз» гына штамплаган, күршенеке иномарка дигән уй тынгы бирми интектерә.  «Алтын миллиард» илләренә кергән Көнбатыш дәүләтләрендә психик чирләрнең кискен темплар белән үсүе һәм ул җәмгыятьләрдә яшәүчеләрнең инде өчтән берен яулап алып килүе нәкъ менә шул шөкер итә белмәүдән, барына канәгать булмаудан. Бүгенге көнбатыш дөньясын тетрәтә башлаган икътисади кризисның да бер очы әнә шуңа барып тоташа: байлык артыннан куып, кешеләр процентлы әҗәтләргә баттылар, хәзер аларның яңа товарлар сатып алырга мөмкинлекләре юк, чөнки әҗәт түлиләр. Ихтыяҗ кимү сәбәпле, җитештерү түбәнәя, эшсезлек арта. Эшсезлек арту белән әҗәтләрен кайтарып бирүдән туктаучылар саны да үсә. Кенәрдер акылдан яза, икенче берәүләр алкоголь психозыннан интегәләр, аеруча өметсезлеккә бирелүчеләр муеннарын элмәккә тыга. Банклар исә бәндәләрнең акылсызлыгыннан күбрәк акча эшләп калырга тырышалар. Безне әнә шулай мал тозагына, бер-береңне байлыкта узышу шаукымына тартып кертеп юләрләндерү өчен, хәзерге җәмгыятьтә маркетологларның, пиар-рекламачыларның миллионлаган армиясе хезмәт итә. Боларның үзләренең хезмәтләре дә бик авыр һәм стресс бирә торган икән, имеш. Америкалылар иң көчле стресс бирә торган ун профессиянең  исемлеген төзеделәр. Беренче биш урында солдатлар, янгын сүндерүчеләр, очучылар, хәрби генераллар һәм полицейскийлар тора. Алардан соң вакыйгалар координаторы дигән бик «куркыныч» профессия бар икән. Болар бәйрәмнәр: туйлар, юбилейлар оештыру белән мәшәкать чигүчеләр. Еллык керемнәре зур түгел — 45 мең доллардан аз гына артык. Алардан соң пиар-директор һәм пиар-менеджер дигән һөнәр ияләре  дә 90 мең доллардан артыграк хезмәт хакы өчен стресс кичерә-кичерә тир түгәләр икән. Исемнәре әйтеп тора инде боларның клиентларны алдап мал тозагына тартып кертү белән интеккәннәрен. Урта буын корпоратив хезмәткәрләр дә, яхшы гына хезмәт хакы алуга карамасатан (165 мең доллар), бик еш депрессиягә биреләләр икән.\nҖәмгыятьне мал белән тилертеп акча эшләү хәзерге бизнесның бер тармагы булса, табадан төшкән тилеләр өчен дарулар эшләү — табышлы  икенче өлкә. «Америка тавышы» телевидениесе әле август аенда гына «Америка психотроп препаратлар энәсендә» дигән сюжет эшләде. Диктор сөйли; «Хәзер Америка докторлары пациентларга торган саен ешрак аддералл, амбиен, золофот, прозак һәм башка психотроп препаратларны язалар. Төрле-төрле диагнозлы кешеләр, үзләренең сәламәтлекләренә зыян салуларын да уйламйча, дистәләп  төймә йоталар.... Аеруча үтергеч тәэсирне фармацевтик компанияләр өчен тәҗрибә куяны булган тестерлар (ягъни яңа даруны үзендә сынарга килешү төзегән кешеләр) ала». Әле күптән түгел генә Америкада төрмә докторлары тоткыннарны көчләп тестер булырга мәҗбүр итә торган булганнар. Хәзер бу инде тыелган, компанияләр тормыш төбенә төшкәннәрне урамнардан эзләп табалар икән.\nПсихотроп препаратларга тәкатьсез булучылар безнең Татарстанда да җитәрлек. Моннан бер-ике ел элек Татарстан таможнясы һәм наркополицейскийлар бергәләп Һиндстаннан почта аша яздырып «Стаблон» дигән психостимулятор алдыручы Чаллы хатын-кызын тоттылар. Бездә рецепт белән генә бирелә торган бу препартатны Һиндстанда болай гына да саталар икән.  Психостимуляторларга мөккибән киткән чаллылыга  исә «Психотроп матдәләрне зур күләмдә контрабандалау» дигән җинаять эше ачылды.\nҮзең теләп тилерү. Наркотик һәм исерткеч бәйлелегеннән интегүче, язгы-көзге депрессия дип дару төймәләре йотучы бүгенге җәмгыятьнең хәлен кыска гына итеп әнә шул сүзләр белән бәяләп була. Боларның барысыннан да котылуның гап-гади бер юлы бар югыйсә. Мал һәм дәрәҗә өчен узыштан туктап, сәламәт яшәү рәвешенә күчү. Исламда үзе теләп тилерүчеләрнең психикасы, аларның бәхетсезлекләре төп-төгәл аңлатылган: «Кем бу дөнья өчен кайгыра, шул Аллаһы Тәгаләдән ерагая. Бу дөньяда ул бары тик авырлыклар гына таба, аннан соңгысында да бар тик газапка гына юлыга.\nАллаһы Тәгалә аның йөрәгенә аны беркайчан да калдырмый торган тынычсызлык җибәрә, беркайчан да котылып булмый торган хафалану бирә, беркайчан да бетми торган мохтаҗлыкка юлыктыра, аны даими тәшвишләндереп тора торган өметләр бирә. Көн саен синең гомерең кыскара һәм син аны сизмисең». Я, бу сүзләрне хаталы һәм бүгенге җәмгыять әһелләренә туры килми дип исбатлап карагыз.\nУзышудан туктап, сәламәт яшәү рәвешенә күчү исә кешене дөнья кайгысыннан арындыра, тынычлык һәм сәламәтлек бирә. Бу — фән тарафыннан да исбатланган хакыйкать. Безнең ничек яшәвебезгә карап, күзәнәкләребездәге хромосомаларның саклагыч өлеше я кыскара, аның белән бергә гомер дә кыскара, стресслардан азат булып яшәгәндә исә, саклагыч өлеш озыная һәм яшәү срогын да зурайта. Бу — фәннең соңгы ачышларыннан берсе.",
    "description": "Югары категорияле табип-психиатр сөйли: «Төрле формадагы невротик, психопатик көйсезлекләр, психоген депрессияләр белән чирләүчеләр саны өзлексез арта бара, өстәвенә күп тапкырларга арта.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/hsrtlnikme-tynych-iashikme-5d8f49678f011100ad167839",
    "published_at": "2019-09-28",
    "views_count": 60,
    "views_till_end_count": 29,
    "sum_view_time_sec": 2198,
    "comments_count": 0,
    "slug": "hsrtlnikme-tynych-iashikme"
  },
  {
    "title": "Калигула аты",
    "cover": "https://avatars.mds.yandex.net/get-zen_doc/965902/pub_5d8f78231ee34f00ae3e6576_5d8f784e6f5f6f00b0f9d85b/scale_1200",
    "body": "Росстат федераль түрәләрнең хезмәт хаклары турында игълан иткәннән соң, социаль челтәрләр кызып алды. Аңлашыла инде: гади халык, тар күңеллеләнеп, чиновникларның хезмәт хакларын күпсенде. Бигрәк тә Федерация советындагы 42 процентлык үсеш нәтиҗәсендәге 174 мең сумга, Дәүләт Думасындагы 31 процентлык үсештән соң 137 мең сумга җиткән айлык акчаларга нәфрәтләнүчеләр байтак булды. Нишләтәсең инде, депутатларның һәм түрәләрнең эше авыр, тир түгеп хәлиткеч карарлар кабул иткәннән соң, җеп өзәрлек тә хәлләре калмый. Шуңа күрә иң югары түрәләр корпусы хезмәт хакларына өстәп киң льготалар һәм өстенлекләрдән дә файдалана. Түрә эшенең тагын бер хәтәр ягы бар: синең тир түгеп тырышканыңны исәпкә дә алмыйча, ришвәтчелектә гаепләп, Мәскәүнең данлыклы зинданнарына илтеп тыгарга, абруеңны бөтен илгә таратырга да мөмкиннәр. Күреп-ишетеп торабыз: кайчан гына тавышлары бөердән чыга торган түрәләр кайчак төрмә шулпасы эчәргә, юк кына бер тикшерүченең астыртын сорауларына җавап биреп утырырга мәҗбүр булалар. Шундый хәвефле эштә бил бөгеп, 2 мең евродан аз гына артып киткән хезмәт хакына риза булып яшәгән депутатларга рәхмәт. Федерация Советы рәисе Матвиенко ханым әнә: «Арзанлы чиновниклар дәүләткә кыйммәткә төшәләр. Квалификацияле кадрларга лаеклы түләнергә дә тиеш», — дип белдерде. Матвиенко белән килешми һич тә мөмкин түгел: россияле чиновниклар илгә, чынлап та, бик кыйммәткә төшәләр. Территория киңлеге һәм табигый байлыклар муллыгы белән тиңе булмаган дәүләтнең бүген кризисның төбен эзләп һич таба алмавы — шуның ачык мисалы. 2015 елда Россиянең тулай эчке продукты 3,7 процентка, сәүдә әйләнеше исә 33 процентка түбәнәйде, моның нәтиҗәләрен без барыбыз да үз кесәләребез белән сизеп торабыз. Икътисадның түбәнәюен бездә нефть бәяләренең тәгәрәве белән аңлатырга тырышалар. Тик безнең шикелле үк энергетик держава булган Согуд Гарәбстанында  үткән ел икътисад 3,4 процентка үскән, шулай ук углеводородлар белән сәүдә итүче 300 миллион халык яшәгән Индонезиядә күтәрелеш аннан да яхшырак булган, нефтьне читтән сатып алучы Һиндстан бөтенләй рекорд куйган — тулай продуктны 7,3 процентка арттырган. Көтмәгәндә безнең дошманга әверелгән Төркидә дә үсеш темплары дөнья икътисадының уртача темпларыннан югарырак булган.  Аналитиклар 2016 елда да Россиядә икътисади түнтәрелеш дәвам итәчәк, Индонезиядә исә үсеш темпы 5,2 процент булачак, безнең санкцияләрдән сыгылып төшкән төрек икътисады да барыбер ярыйсы ук үсештә булачак дип фаразлыйлар.\nИлнең начар күрсәткечләрен чиновникларның хезмәт хаклары түбән булу белән аңлатырга булыр иде, мөгаен. Тик бер кечкенә генә читен як бар, шул кытыкка тия: дәүләт кулында булган табигый монполияләрнең топ менеджерлары хәтта чит ил бизнесы күзлегеннән караганда да алагаем зур хезмәт хаклары алалар һәм ул хезмәт хаклары компанияләрнең түбәнәя баручы икътисади күрсәткечләренә капма-каршы рәвештә үсә бара. Бер генә мисал карыйк. Газпром идарәчесе Алексей Миллерның айлык хезмәт хакы 2013 елда 8 миллион 728 мең сумнан аз гына артык булса, 2014 тә 12 миллион 463 мең сумнан артып киткән. Бу акчалар фонында безнең сенаторлар һәм депутатлар бөтенләй бушка эшли булып тоела, аларның һәркайсының мул табыш бирүче үз бизнесы булуы гына хәлне бераз түзәрлек итә. Инде хәзер Газпромның икътисади уңышларын карыйк. 2008 елда бу табигый монополиянең бәясе 365 миллиард доллар булса, хәзерге көндә хакы 41 миллиардка кадәр түбәнәйгән. Чимал сатучы табигый монополияләрнең барысында да шул ук хәл: бәяләре төшә, табышлары кими. Бу бик объектив сәбәпләр аркасында шулай. Мондый чакта үсешкә ирешү өчен сәнәгать товарларын сатуны арттырырга кирәк. Гигант сәнәгать предприятиеләренә ия булган Россия өчен бу хәл ителмәслек мәсьәлә булырга тиеш түгел кебек. Тик күрсәткечләр бу өлкәдә дә хурлыклы. Илнең сәнәгать товарлары экспорты кечкенә генә Словакиянең шундый ук экспортыннан түбәнрәк. Словакиядә 5 миллион кеше яши, Россиядә бу сан 30 тапкырга якын артыграк. Россиянең бөтен фонд базары бүген  Facebook бәясеннән 15 процентка кимрәк бәяләнә.\nИнтернетны ачабыз да без үзебез өчен бөтенләй оят һәм хурлыклы булган мәгълүматларга юлыгабыз. Польшада транспортка, кием-салымга, электр энергиясенә бәяләр төшә дип хәбәр итәләр. Финнар бөтенләй котчыккыч тәҗрибә үткәрмәк булып яталар: илнең һәр гражданинына яшенә, җенесенә, байлыгына карамыйча, ай саен 800 евро акча түләп тормакчылар. Елга бу 700 мең сумнан артыграк килеп чыгачак. Бездә исә 300-400 мең сумнар тирәсе торган ана капиталын кулга тоттырырга куркалар: акча астында калган әти-әниләр эш ташлап эчеп үлмәсеннәр дип шикләнәләр. Швецариялеләр бөтенләй ычкындылар: гражданнарга тик торган өчен дә түләнә торган айлык акчаның күләмен 2250 евро итеп билгеләмәкчеләр. Бездә исә эшләп алган акчаңны банкка барып 200 долларга алыштырырга ниятләсәң, аны каян алганыңны исбатлап анкета тутырып җәфаланасың. Үзеннән-үзе тукайчарак итеп: «...без ник болай соң? Без дә Хакның бәндәсе ...» дип әйтәсе килә башлый.\nБезнең фәкыйрьлек, күрәсең, түрәләрнең хезмәт хаклары белән түгел, аларның квалификациясе белән турыдан-туры пропорциональ бәйләнештә торадыр. Сенаторларның һәм депутатларның квалификациясе турында уйлый башласаң, хәтергә Калигула аты Инцитат килә дә төшә. Рим императоры Калигула, бөтен демократик процедураларны саклап, сенат составына үзенең атын кертүгә ирешә. Бу адымы белән ул эшлексез сенаторлардан астыртын рәвештә көлә. Атка югары хезмәт хакы билгелиләр һәм ул «эшли» башлый. Үзенә байтак дошманнар җыеп өлгергән Калигуланы үтергәч, сенаторлар атны сенаттан чыгарырга тырышалар, әмма Инцитатны халык үз яклавы астына ала: «...берәүне дә төрмәгә утыртмады, императорга ахмак киңәшләр бирмәде һәм арзанга да төште» дип атны сенатор итеп калдыруны таләп итәләр. Моннан тыш тагын атны Рим законнары да яклый: вәкәләтләре срогы чыкмыйча, аны дәрәҗәсеннән төшереп булмый икән, имеш. Яңа император Клавдий мәсьәләне бик озак баш ватканнан соң гына чишә. Атның хезмәт хакын кисәләр һәм «байлыгы җитмәү сәбәпле» дигән формулировка белән эшеннән азат итәләр. Безнең түрәләрне дә  «халыкың фәкыйрьлеге чиктән ашты» дигән сылтау белән эшләреннән бушату тәртибе кертәсәк, хәл үзгәрмәс микән? Федераль басмаларның берсе әнә: «Халыкның хәерчеләнүе үзгәртеп кору чорыннан соң катастрофик дәрәҗәгә җитте» дигән баш астында фәкыйрьлек статистикасын биргән.",
    "description": "Росстат федераль түрәләрнең хезмәт хаклары турында игълан иткәннән соң, социаль челтәрләр кызып алды. Аңлашыла инде: гади халык, тар күңеллеләнеп, чиновникларның хезмәт хакларын күпсенде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kaligula-aty-5d8f78231ee34f00ae3e6576",
    "published_at": "2019-09-28",
    "views_count": 43,
    "views_till_end_count": 27,
    "sum_view_time_sec": 2812,
    "comments_count": 1,
    "slug": "kaligula-aty"
  },
  {
    "title": "Оятсызылыктан баланы сакларгамы?",
    "cover": "https://avatars.mds.yandex.net/get-zen_doc/1221393/pub_5d90424fc7e50c00afa96528_5d90432c5eb26800ad0f9758/scale_1200",
    "body": "Күптән түгел Санкт-Петербургта 14 каттагы фатир тәрәзәсеннән сикереп үлгән 12 яшьлек кыз мәете табылды. Россиялеләрне хәзер балалар суициды белән шаккаттыра алмыйсың, чөнки ил бу өлкәдә Европада күптән инде беренчелекне тота, үз-үзенә кул салган балалар саны биредә дөньяның уртача күрсәткеченнән 3 тапкырга узып китә. Балалар күбрәк әти-әниләре белән аңлаша алмыйча, я җавапсыз мәхәббәт корбаннары буларак дөнья белән саубуллашырга телиләр икән. Нева ярындагы шәһәрдәге югарыда без искә алган очрак исә шулай ук әти-әни белән конфликтка корылган, моңа сәбәп әти белән әни 12 яшьлек кызларының компьютерда порнографик сайтларга кереп утыруын белгәч туган. Тулы һәм имин гаиләдә мул тормышта үскән бала әти белән әнинең бу гамәл өчен үзен ачулануларын күтәрә алмаган, бүлмәсенә кереп бикләнгән дә... финалны инде хәзер матбугат битләреннән укып барыбыз да беләбез.\nИнтернет кулланылышка киң керү белән, дисплейларда оятсызлык, шәрәлек күренешләре пәйда булу гадәти хәлгә әйләнде. Бигрәк тә компьютерыңда лицензияле антивирус булмаса, шәрәлек вирус рәвешендә күз алдыңа килә дә баса һәм аннан берничек тә котылып булмый. Элегрәк, мәктәп интернеты фильтраланмаган елларда, хәтта мәктәп компьютерында да моңа еш юлыгырга мөмкин иде. Рус теле укытучысының балалар белән Интернеттан танылган рәссамның пейзажын эзләп утырганда, экранда шәрә хатын рәвешендәге «натюрморт» пәйда булганын үземнең дә күргәнем булды. Мондый чакта хет көл, хет ела: тиз генә сайттан чыгып китү дә мөмкин булмый хәтта. Җәмгыять шулай итеп шәрәлеккә күнекте. Әмма порно максатсыз гына пәйда булмый, бу — бизнес, җәмгыятьне аздыру юлы белән педофиллар, төрле җенси бозгынлык ярдәмендә акча эшләүчеләрнең киң катламы шулай итеп үзенә корбаннар әзерли һәм үз акылында булган бер генә нормаль әти-әни дә баласының порносайтларга кереп мавыгып утыруы белән килешә алмый, билгеле. Шуңа күрә Төньяк башкаладагы әти-әнинең кызларын ачулануларын аңлап та була. Тик инде мул тормышлы  гаиләләрнең күпчелегенә хас булганча, бала инде үзсүзлеләнеп бозылып беткән, шуңа күрә мондый конфликтның нәтиҗәсе дә фаҗигале булган. Статистика безгә тагын бер нәрсәне күрсәтә: үз-үзенә кул салучы балаларның күпчелеге мул тормышлы тулы гаиләләрдән.\nПорноиндустрия исә үз маскатларына аяусыз рәвештә ирешә: җәмгыятьтә азгынлык-бозыклык күренешләре үсә, ир җенесеннән булганнарның хатын-кызга кеше итеп караулары сирәк күренешкә әйләнә, нәфис затлар да үзләренең нәфислекләрен бик тиз югалталар, мәхәббәт-ярату дигән хисләр бөтенләй гамәлдән чыга, алар урынын хайвани теләкләр яулап ала... Һәм без буйдак ирләрнең егерме миллионнан ашкан армиясен күрәбез. Хатын-кызлар кияүгә чыгарлык ирләр бетте дип саныйлар, ирләр исә хатын-кыз белән тормышны бәйләүдән, өсләренә гаилә җаваплылыгы алудан патологик рәвештә куркалар. Порносайтларда күп утыру нәтиҗәсе буларак инде аларның күбесе физик яктан сәламәт ир җенесе булудан туктыйлар да. Америка социаль психологы Филип Зимбардоның «Ирләрнең юкка чыгуы» дигән доклады тиктомалдан гына пәйда булмаган. Галим интернет-порно кешенең баш миенә җимергеч тәэсир ясый дип саный һәм киләчәктә аның нәтиҗәсендә кеше биологик төр буларак юкка чыгарга да мөмкин дип исәпли.\nАзгынлык пропагандасының киң таралуының нәтиҗәләре белән без хәзер тормышта киң очрашабыз. 13-14 яшьлек мәктәп баласы булган кызлар шәрә килеш фотога төшәләр һәм үзләрен малайларга тәкъдим итеп таныш телефоннарга шул фотоларын җибәрәләр. Балалар аулаучы педофиллар инде авыл урамнарында да күренгәлиләр һәм мәктәптән өйгә кайтырга чыккан кызларны һәм ...малайларны сагалыйлар. Бер-ике ел элек җенси маньякларның юлга чыккан кызларны һәм хатыннарны машинага утыртып алып китеп вәхшиләрчә көчләп үтереп ташлау очраклары Татарстан авылларында еш тарала башлаган иде. Арча-Әтнә тукталышларында да берничә кыз бала шулай харап булды. Тукталышка куелган видеокамералар гына вәхшиләрнең эзенә төшәргә булышты һәм хәзер, Аллага шөкер, мондый вәхшәт берникадәргә тынды шикелле. Порносайтлар белән бу ерткычлыклар арасында тупрыдан-туры бәйләнеш бар. Хөкем ителгән гомосекусуалист-педофил Гарри Бишоп: «Минем түбәнлеккә төшүемә порнография булышты», — дип яза. 31 яшь хатынны үтергән Тед Банди дигән маньяк үлем алдыннан биргән интервьюда: «Сез мине үтерерсез, җәмгыять бер үтерүчедән азат булыр. Ләкин анда, иректә, порнографиягә утырган бик күп кешеләр калды һәм сез бу хәл белән берни дә эшли алмаячаксыз», — ди.\nКөнбатышның ирекле җәмгыяте дә хәзер бу төр бозыклыкның киң таралуы уңаеннан борчылу белдерә башлады. «Бөекбританиянең эчке эшләр министрлыгы докладында балалар тормышына «шуышып үтеп керүче» эротика һәм ап-ачык порнография аларның тормышны кабул итүләрен боза дигән кисәтү бар», — дип сөйли бу уңайдан «Би-би-си».\nБаланың интернетта утыруы әти-әни контроле астында булырга тиеш. Ата-аналарның күпчелеге исә балаларының социаль челтәрләрдә кемнәр белән аралашуы, ниләр язуы белән кызыксынмыйлар да. Порнографик вирусларның компьютерга бәреп керүләреннән исә яхшы антивирус куеп, аны туктаусыз яңартып тору юлы белән сакланырга мөмкин. Мин үз компьютерыма Линукс операцион системасын яздырганнан соң, андый төр вируслардан да, башка төрләреннән дә котылдым. Ә сайтларга үзем сайлап кергәнлектән, порно проблема булудан туктады диярлек. Сакланырга теләмисең икән, рәхим ит: кайчан булса да бер проблема тормышыңа бумеранг булып кайтачак. Ул чагында инде терсәкне тешләү мөмкин түгел.",
    "description": "Күптән түгел Санкт-Петербургта 14 каттагы фатир тәрәзәсеннән сикереп үлгән 12 яшьлек кыз мәете табылды. Россиялеләрне хәзер балалар суициды белән шаккаттыра алмыйсың, чөнки ил бу өлкәдә Европада күптән инде беренчелекне тота, үз-үзенә кул салган балалар саны биредә дөньяның уртача күрсәткеченнән 3 тапкырга узып китә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/oiatsyzylyktan-balany-saklargamy-5d90424fc7e50c00afa96528",
    "published_at": "2019-09-29",
    "views_count": 31,
    "views_till_end_count": 22,
    "sum_view_time_sec": 2256,
    "comments_count": 0,
    "slug": "oiatsyzylyktan-balany-saklargamy"
  },
  {
    "title": "Түрәләр бәхете яки җәяүле Гомәр ишәгенә ник хезмәтчесен утырткан?",
    "cover": "https://avatars.mds.yandex.net/get-zen_doc/1657335/pub_5d9060cf3f548700ade7049a_5d9061101d656a00ade67a9d/scale_1200",
    "body": "Эшкә урнаштыру агентлыклары инде күптән билгеләп киләләр: дәүләт чиновнигы булу — Россиядә яшьләр арасында иң популяр профессияләрдән. Шуңа күрә дәүләт идарәсе өлкәсендә белгечләр әзерли торган факультетлар беркайчан да абитуриентлар кытлыгыннан зарланмыйлар. Кадрлар агентлыклары аналитиклары билгеләп үткәнчә, күпчелек россияннар дәүләт структураларындагы эшне тотрыклы, чагыштырмача җиңел, кирәкле «элемтәләр» булдыру мөмкинлеге һәм өстәмә табыш чыганаклары  бирә торган дип саныйлар. Президент кәнәфиенең йомшаклыгын да сынап караган, бүген премьер-министр урындыгын җылытучы Дмитрий Медведев та әле күптән түгел генә Сочида үткән Халыкара инвестфорумда тормыш авырлыгыннан зарланган эшмәкәрләргә: «Әгәр син проблемалар булуын теләмисең икән, баш авыртуын теләмисең икән, дәүләт хезмәте белән шөгыльләнергә бара аласың. Кеше аерым бер кагыйдәләрне бозмый икән, менә шунда гына тын култык  таба ала. Шулай озак һәм тыныч утырып торырга була һәм хәтта кайбер нәтиҗәләргә дә ирешергә...» — дип бизнесның аерым хәвефләр һәм тынгысызлык белән һәрвакытта да бәйле булуын искәртте. Премьер-министр шул ук вакытта россияле яшьләрнең чиновник булырга омтылуларын хупламавын да белдерде.\nЯшьләрнең һәм аларны киләчәк тормышка әзерләүче өлкәннәрнең исә чиновник кәнәфиенә карата үз фәлсәфәсе. Күпчелек халык түрә булсаң, тыныч кына бюджет бәлешенең калынрак кисәгеннән үзең теләгәнчә файдаланырга мөмкин, ришвәт биреп кулны җылытучылар һәм кесәне калынайтучылар да җитәрлек табыла дип уйлый. Гомумән, түрәлек ул — өстенлек билгесе, үз-үзеңне раслау өчен, танышларыңа югарыдан карау өчен менә дигән мөмкинлек дигән фикер беркатлы яшьләрдә һәм аларның әти-әниләрендә генә түгел, бюрократик баскычның төрле югарылыктагы басмаларында утырган «әфәнде»ләрнең үз күңелләрендә дә җитәрлек нык урнашкан бугай. Һәрхәлдә, газета өчен материал әзерләгәндә, эреле-ваклы кайбер түрәләр белән элемтәгә кергәч, «бөердән чыккан» тавышларны төзәтергә, чиновникларның аз да түгел, күп тә түгел халык хезмәтчеләре генә икәнен исләренә төшереп ике арада тигезлек билгесе куярга туры килгән очраклар булгалый.\nТүрәләр — бюджет караклары, казна талаучылар, ришвәтчеләр дигән карашлар массакүләм фикерләүдә никадәр генә нык урнашмасын, халыкта чиновник кәнәфиенә хөрмәт, аңа курку катыш ихтирам белән карау зур. Төрле дәрәҗәдәге сайлауларда фальсификацияләр, күз буяулар хакына гына җиңү  яулана дигән шаулаулар нигезле булсалар да, абсолют дөрес үк түгел. Фальсификацияләр, чынлап та бар, әмма алар беркайчан да диярлек хәлиткеч роль уйнамыйлар. Хакимиятләр яклаган кандидатларны гадәттә халык та яклый. Әйтик, алар 55, 65, 75 процент тавыш җыялар. Җиңү өчен бу саннар, билгеле, җитеп ашкан. Әмма түрәләр интернационалы күпчелек очракта җиңүнең 90-95 процент тавыш белән булуын таләп итә. Җирле җитәкчеләр саннарны шул таләпләргә туры китерү өчен күз буяуларга баралар да инде. Җәмгыятьтә стабильлек хөкем сөргәндә, мондый шаяртуларга беркемнең дә исә китми. Фетнәле, гыйсъянлы чорларда гына алар куркыныч була башларга мөмкин. Халыкның административ ресурска һәм түрәләргә мөнәсәбәтен мин бер эпизод белән тасвирлар идем. Сиксәненче еллар ахырының беренче демократик давыллы сайлауларында сайлау комиссиясе эшендә катнашырга, участокка үз аяклары белән килә алмаучыларның өйләренә урна белән барырга туры килде. Олы яшьтәге Тайбә апа —  инде хәзер мәрхүмә авылдаш — үлем түшәгендә утыра, әмма акылы һәм зиһене сау иде. Менә шул авылдаш карчыкка бюллетеньдәге өч кандидатның икесен сызып, берсен генә калдырырга кирәклеген аңлату кыен мәсьәләгә әйләнде. «Өчесен дә калдырыгыз, бәхетле түрәләр булсыннар, бәхетле түрәләр булсыннар», — дип бертуктаусыз үз сүзендә нык торды сайлаучыбыз. Шуннан ахыр чиктә фальсификациягә барырга —  сайлаучы ихтыярына каршы килеп, бер генә «түрә»не «бәхетле» итәргә туры килде инде. Сайлау турындагы канун белән Тайбә карчыкның карашлары туры килмәгәнгә комиссия әгъзалары гаепле түгел бит.\nБезнең халыкта түрәләргә хөрмәт, ихтимал, аларның тормышына кызыгу белән бәйледер. Хәзерге чорда массакүләм фикерләүдә хәтта караклык, ришвәткә хирыслык та идеалга әверелеп бара, булдыклылык, эшлеклелек сыйфаты булып санала. Түрәләрнең үз арасындагы «язылмаган кодекс»та да бу шулай. Мондый идеалны популярлаштыруга кайбер мәктәп дәреслекләре һәм ярдәмлекләр дә булышалар. «Чиновниклар урлашалар, аның каравы яхшы яшиләр. Яхшы яшәргә телим. Шуңа күрә чиновниклыкка барам һәм урлашачакмын». Бу укучы иншасыннан өзек түгел, ә 2010 елда Мәскәүдә «Экзамен» нәшриятында чыккан Ерохина Е. Л. авторлыгындагы «Литература. Ответы на экзаменационные билеты» дигән уку ярдәмлеге битләрендәге тезис.\n...Ләкин тарихта түрәнең хакыйкатькә туры килә торган чын идеалы, шул идеалны гәүдәләндергән шәхес бар. «Мөэминнәрнең әмире» титулына ия булган, үз чорындагы иң куәтле держава булып танылган ислам дәүләтенең  идарәчесе хәлифә Гомәр ул. Гомәрнең казна малына сак каравы, гаделлеге турындагы риваятьләрне бүген мөселман булмаганнар да сокланып искә алалар. Үзе яшәгән чорда да шулай булган: Гомәр турында аның оппонентлары да бик югары фикердә торганнар. Фәләстыйнның ислам дәүләтенә сугыш хәрәкәтләреннән башка гына кушылуы һәм Иерусалим ачкычын тапшыру турындагы риваять тә шундыйлардан.\nИерусалимның баш рухание шәһәр ачкычын таләп иткән мөселманнарга ачкычның бары тик христианнарның изге китапларында кыяфәте сурәтләнгән кеше килсә генә тапшырылачагын белдергән. Мөселманнар бу хакта хәлифә Гомәр ибн Хаттабка хәбәр иткәннәр һәм Гомәр үз кол хезмәтчесе белән юлга чыккан. Хезмәтче белән ил башлыгының икесенә бер транспорт чарасы — ишәк кенә булган. Бу чорда инде ислам дәүләте җитәрлек нык, теләсә хәлифә затлы дөяләргә утырып та йөри алыр иде, әмма Гомәрнең тыйнаклыгы һәм гаделлеге аның дошманнарына да мәгълүм. Хезмәтче белән дәүләт башлыгы ишәккә чиратлашып утырганнар, Гомәр ял итеп барганда, хезмәтче тәпиләгән, хезмәтченең чираты җиткәч, җиргә Гомәр төшкән. Шәһәр диварларына якынлашканда, ишәккә утыру чираты хезмәтченеке булган һәм алар шул хәлдә шәһәр капкасы янына килеп туктаганнар. Алардан хәлифәнең кем булуын сораганнар. Гомәр (Аллаһ риза булсын аннан) җавап биргән. Шунда баш рухани әйткән: «Бу ул, — дигән. — Безнең китапта язылган: хәлифә җәяү килер, ишәктәге хезмәтчесе янәшә булыр. Хәлифәнең киемендә фәләнчә сандагы ямау булыр, диелгән». Караганнар: икътисади һәм хәрби яктан куәткә ирешкән дәүләт җитәкчесе Гомәрнең киеме ямаулы икән. Шулай итеп Иерусалим ачкычы кан коюларсыз гына хәлифә Гомәр кулына күчкән. Исән чагында ук оҗмахлы булачагы турында сөенечле хәбәр алган Гомәр хәлифә сирәк бәхеткә ирешкән дәүләт җитәкчесе булган, шуңа күрә ул идарә иткән чорда мөселманнар да муллыкка һәм иминлеккә ирешкәннәр.\nКазна талаучы түрәләр исә беркайчан дә бәхетле була алмыйлар алар.",
    "description": "Эшкә урнаштыру агентлыклары инде күптән билгеләп киләләр: дәүләт чиновнигы булу — Россиядә яшьләр арасында иң популяр профессияләрдән.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/trlr-bhete-iaki-iale-gomr-ishgen-nik-hezmtchesen-utyrtkan-5d9060cf3f548700ade7049a",
    "published_at": "2019-09-29",
    "views_count": 44,
    "views_till_end_count": 17,
    "sum_view_time_sec": 2639,
    "comments_count": 0,
    "slug": "trlr-bhete-iaki-iale-gomr-ishgen-nik-hezmtchesen-utyrtkan"
  },
  {
    "title": "Клуб тәрбиясе һәм кыямәт көне",
    "cover": false,
    "body": "Ястү вакыты кергәндә, мин еш кына тын калган авыл урамы буйлап мәчеткә таба атлыйм. Хәер, хәзер инде авылда да тынлык дигәнең шартлы төшенчә. Кыска гына вакыт эчендә дә каршыга берничә автомобиль очрый, берничәсе узып китә. Күбрәк узып китәләр, чөнки мәчеткә юл белән клубка юл бер тарафта. Җәйге, көзге төннең караңгысы төшүен өзелеп көткән яшьләр машиналарга утырып «ял итәргә» юнәләләр һәм … машина салоны эченнән колакларны тондырырлык зур ешлыктагы көчле музыка яңгырап кала. Тавыш шулкадәр көчле: ул хәтта минем ишетүе чамалы булган колакларымны да ярып керә. Машина эчендәгеләр ничек түзәләрдер ул галәмәткә?.. Әмма түзәләр генә түгел, яшьләргә магитофонны сүндерергә, яисә тавышны берникадәр киметергә кушсаң да һичшиксез канәгатьсезлек белдерәчәкләр. Болар — музыка белән агуланган, аннан наркотик бәйлелеккә төшкән катлам. Белгечләр әйтүенчә, 30 герц ешлыктагы бета-ритм акылга нәкъ кокаин кебек тәэсир итә. Шуңа күрә кокаин бәйлелегенннән котылу ничаклы авыр булса (үз ихтыярың белән генә бу гадәттә мөмкин дә булмый), уен кораллары чыгарган көчле тавышлы музыка йогынтысыннан арыну да шулай ук җиңел эш түгел.  ХХ гасырның бөек рок-музыканты Джемми Хендрикс «Лайф» журналына биргән интервьюсында  үз музыкасы белән кешеләрне гипнозлавы, аларны түбәнлеккә этәрүе, соңыннан алар башына нәрсә теләсә, шуны көчләп тутыруы турында әйтә. Хәзерге тикшеренүчеләр Җир шарындагы кешеләрнең 85% ы гипнотик йогынтыга җиңел биреләләр һәм андыйларның күләме елдан-ел арта бара диләр.\nШимбә-якшәмбе көннәрендә гәдәттә мәчеттәге ястү намазына әйтелә торган азан тавышы белән клубтагы көчле музыка тавышы үзара ярыша. Шунысы кызыклы: кечкенәдән ислам тәрбиясендә үскән яшьләр клуб ягына таба борылып та карамыйлар, анда барып «ял итү»гә аларда ихтыяҗ юк, музыкага да исләре китми, кызлар белән шаяру турында да уйламыйлар, чөнки беләләр: бу тыелган. Исламда хатын-кыз белән ир-ат мөнәсәбәте бөтенләй башка яссылыкта корылган.\nАвыл клублары нигездә «Мәдәният йортлары» дип аталып йөртеләләр. Хакимиятләр хәзер авылларда «Мәдәният йортлары» төзүгә игътибарларын арттырдылар. Бу авылларны саклап калу сәясәтенең состав өлеше булып санала. Аннан соң бюджет хисабына үткәрелгән һәрбер төзелеш идарәче бюрократия  кесәсенә «откатлар» бирә, төзелеш фирмаларының табышын да үстерә. Еш кына төзелеш фирмалары белән идарәче бюрократия шулкадәр тыгыз үрелеп беткәннәр: кайсы кайда төгәлләнеп, икенчесе кайчан башлануын да аерырлык түгел.\nКлублар авылларны саклап калуга үзләреннән ничек өлеш кертәләр соң?  Стереотиплар буенча, боларда яшьләр тәрбияләнергә тиеш дип санала. Әлбәттә, мәдәният хезмәткәрләре үзләренчә тырышалар  инде. Сценарийлар төзиләр, тематик кичәләр үткәрәләр. Күбрәк төн караңгысы төшкәч, дыңгырдавык музыка куела, һәм шул ритмнарга биюләр оештырыла. Тагын да соңрак... Соңгысы турында иртән клуб тирәсендә, аннан ерак булмаган мәктәп янында да, гомумән авыл үзәгенә караган һәр төштә юлаучыларга аяк астында очрый торган кулланылган презервативлар сөйли. Шунда хәзер яшьләрнең ни өчен хәзер клубка җәяүләп түгел, ә машиналарда агылуына төшенәсең. Элегрәк, машиналар булмаганда, кешеләр чыгып киткәч, клуб сәхнәсе артында зина кылучы яшьләр тотылгалый, боларны тоткан өлкәннәр моны кызык һәм мәзәк итеп сөйлиләр иде. «Клуб тәрбиясе» гадәттә менә шуларга кайтып кала. Бу «тәрбия»дән исән-имин котылган яшьләр дә булгалый, гомуми психозга бар кеше дә бирелеп бетми. Әмма мондый тәрбия аша үткән яшьләрнең ныклы гаилә корулары сирәк күренеш. Бөтен ил буйлап гаилә институты хәзер җимерелеп бара, егетләр-кызлар арасында «гражданлык никахы» дигән сәер күренеш киң тарала. Югыйсә, клубларның тагын бер функциясе  яшьләрне гаилә кору өчен таныштыру урыны булудан гыйбарәт. Яшьлекләрен клубка йөреп үткәргән һәм хәзер инде илле яшькә җиткән авылдагы буйдак егетләр саны сөйли клубларның бу вазифаларын ничек үтәгәнен.\nСүз башын музыка белән башлаган идем. Клуб һәм музыка, билгеле, аерылгысыз төшенчәләр. Уен кораллары аша таратыла торган музыканың сәламәтлеккә зыяны турында хәзер күп тикшеренүләр сөйли. Хаклык өчен искәртик: музыканың акыл эшчәнлегенә һәм сәламәтлеккә файдасы турында игълан итүче тикшеренүчеләр дә бар. Моңа гаҗәпләнергә кирәкми. Аракы һәм наркотиклар да, тәмәке дә күпмедер күләмдә организмга файдалы йогынты ясыйлар. Әйтик, тарта башлаганда, тәмәке акыл эшчәнлеген көтмәгәндә көчәйтеп җибәрә. Әмма соңгы нәтиҗә барыбер тискәре була. Баш мие дә, организмның башка системалары да ахырдан начар йогынтыга дучар ителәләр.\nФедор Углов дигән атаклы совет хирургы бар иде. Оста куллы хирург, галим-профессор булу белән бергә сәламәт тормыш рәвешен пропагандалаучы бик яхшы публицист та иде ул. Безнең яшьлектә аның китаплары студент яшьләр арасында кулдан-кулга йөреп укыла иде. «Хирург йөрәге», «Иллюзияләр әсирлегендә» кебек китаплары әдәби бестселлерлар белән уңышлы ярыша иде. Углов сәламәт яшәү рәвешен пропагандалап кына калмады, үз тормышы белән аның практик әһәмиятен дә раслады: 2008 елда 104 яшенә җиткәндә үлде. Үлгәнче актив эшчәнлек алып барды: 100 яшенә җиткәндә Гиннесның рекордлар китабы вәкилләре күзәтүе астында операция ясады, үзенең әле 100 яшендә дә хатын-кыз белән яшәрлек сәламәт ир кеше булуын игълан итте. «Рөхсәт ителгән һәм тыелган наркотиклар турында дөреслек һәм ялган» дигән соңгы китабын да 100 яшендә бастырды. Федор Угловның 12 яшәү кагыйдәсе арасында: «Үзеңнең балаларыңны сәламәтлекне җимерүче музыкадан сакла» дигәне дә бар. Музыканы ул исерткеч һәм наркотиклар белән бер рәткә янәшә куя, өчесенең дә кешенең генетик кодын җимерүе хакында әйтә.\nАхырзаман пәйгамбәре Мөхәммәд (салаллаһу галәйһиссәлам) нең дә «клуб атрибутикасы» булган өч нәрсәне — исерткеч, музыка һәм зинаны бергә бәйләгән атаклы хәдисләре бар. «Өммәтемдә зиначылык, ефәк кием  киюне, хәмер эчүне, музыка коралы куллануны рөхсәт ителгән дип санаучылар барлыкка килер»,  — ди пәйгамбәр (салаллаһу галәйһиссәлам), икенче бер хәдистә мөселманнарның бер төркеме турында: «Алар музыка кораллары, биюләр һәм биюче кызлар белән мавыгырлар, исерткеч эчемлекләр эчәрләр. Ахыр чиктә көннәрнең берсендә  төннәрен уеннар һәм күңел ачуда уздырачаклар да иртән маймыллар һәм дуңгызлар кыяфәтендә уяначаклар», — дип  хәбәр итә. Хәдисләрдә вәгъдә ителгән мутацион үзгәрешләр якынлашып килүче кыямәт көненең билгеләре булып торалар. Шуңа күрә кайбер атаклы имамнарның да, бу хәдисләрне кире кагып, музыка коралларының рөхсәт ителүе турында фәтва бирүләрен ишетсәгез, гаҗәпләнмәгез: мөселманнар арасында андыйларның булачагы 1400 елдан элегрәк алдан әйтелгән ахырзаманга хас бер күренеш кенә. Андый фәтвалар музыканың зыянын юкка чыгармыйлар, мөселманны адаштыруга гына хезмәт итәләр.",
    "description": "Ястү вакыты кергәндә, мин еш кына тын калган авыл урамы буйлап мәчеткә таба атлыйм. Хәер, хәзер инде авылда да тынлык дигәнең шартлы төшенчә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/klub-trbiiase-m-kyiamt-kne-5d90682395aa9f00b0a15520",
    "published_at": "2019-09-29",
    "views_count": 34,
    "views_till_end_count": 16,
    "sum_view_time_sec": 1367,
    "comments_count": 0,
    "slug": "klub-trbiiase-m-kyiamt-kne"
  },
  {
    "title": "Безне ничек юләрсетәләр?",
    "cover": "https://avatars.mds.yandex.net/get-zen_doc/1590748/pub_5d90cde879c26e00aea3fa67_5d90ce2c5eb26800ad0f9b84/scale_1200",
    "body": "Без яшәгән җәмгыять товарның эчтәлегеннән бигрәк аның исеменә игътибар итә, шуңа күрә сатканда һәм сатып алганда беренче урынга сыйфат түгел, ә марка чыга. Бүген җитештерүчеләр, сатучылар товарның озакка чыдавын, уңайлы, файдалы булуын кайгыртудан бигрәк, логотиплар, реклама слоганнары уйлап табу белән мәшгульләр. Уңышлы маркетинг яхшы бренд тудыра. Бренд исә бернинди материаль кыйммәткә ия булмаса да, югары бәяләнә. Apple бренды, мәсәлән, 2013 елда үзенең бәясен 20 процентка үстереп,  104,3 миллиард сумга җиткән, ә быел аның байлыгы бөтен Россия компанияләренең гомуми байлыгыннан югарырак булып исәпләнә. Coca-Cola бренды исә 54,9 миллиард долларлык бәя белән дөньяда өченче урынны тота. Игътибар итик: кока-кола эчемлеге —  сәламәтлек өчен үтә зыянлы, сыйфатсыз товар, әмма сатыла, чөнки бренды уңышлы. Тагын бер тапкыр ассызыклыйк: бренд ул үзе бернәрсә дә түгел, кока-кола, әйтик, сигез хәрефтән торган сүз генә, ул эчемлекнең сыйфатына берни дә өстәми. Хәзер бик яхшы планшетлы компьютерлар чыгарган җитештерүчеләр бар, әмма массалар  Apple гаджетларына өстенлек бирә, нишләтәсең, бренд...  Бренд сатып алучыларның үз-үзен тотышларына гипнотик йогынты ясый.\nБез социаль тигезсезлек катастрофик масштабларга җиткән җәмгыятьтә яшибез. 85 иң бай кешенең мөлкәте 1,7 триллион доллар белән бәяләнә һәм ул иң ярлы 3,6 миллиард адәм баласының байлыгына тигез. Бөтен планета халкының 1 процентын тәшкил иткән олигархлар дөньяның ярты байлыгына диярлек хуҗа. Массакүләм акыл томалау технологияләре булмаса, мондый сәер пропорцияләр тумас иде, әмма технологияләр бар, алар эштә, караны ак дип күрсәтү, кечкенәне зур итеп күзалларга мәҗбүр итү хәзер берни дә түгел. Моның өчен махсус социаль программалаштыру ысуллары уйлап табылган. Әйтик, акны кара дип күрсәтү өчен үткәрелә торган менә бу экспериментны карыйк. Өстәл артында унлап бала утыра. Берничә балага нәрсәне ничек дип әйтергә дигән күрсәтмә алдан биреп куелган. Өстәлдә берсе — ак, икенчесе кара ике пирамида. Алып баручы беренче баладан пирамидаларның төсен сорый: «Икесе дә ак», — дигән күрәләтә ялган җавап ишетелә. Бу ялган җавапны берничә бала кабатлый. Чират алдан күрсәтмә бирелмәгән балага җитә. Аз гына уйлап торганнан соң бу бала да: «Икесе дә ак», — дип җавап бирә. Шунан соң алып баручы аннан кара пирамиданы үзенәрәк күчерергә куша. Бала күчерә  һәм ни өчен сорауга: «Икесе дә ак», — дип җавап биргәнен аңлата алмый.\nМиләр өчен, фикерләр өчен көрәш менә шул рәвешле бара. Дөресрәге, глобаль пиарчылар массаларның уйламавы, фикерләмәве, штампларга табынып яшәве өчен тырышалар. Моның өчен бөтен әдәбият, сәнгать ресурслары эшкә җигелә. Заманча бөек рәссамнарның бернәрсә дә аңлатмаган «картина»лары аукционнарда супер бәяләр белән сатыла. Әллә ни кадәр «сәнгать белгечләре» башта полотноларның гаҗәп мәгънәләре хакында ялган шаһитлек бирәләр. Мәсәлән, Герхард Рихтерның «Кан төсле кызыл көзге» исемле «шедевр»ын карыйк. Кызгылт-көрән төскә буялган бер шакмактан башка берни дә юк анда. Аукциондагы бәясе исә миллион доллардан артык. Сай Твомблиның «Исемсез» дип аталган картинасында да каләм белән язарга өйрәнмәгән бала җырмачлап чыккан мәгънәсез сызыклардан башка берни дә күрмибез. Әмма бәясе әйбәт «шедевр»ның 2 миллион 300 мең доллар. Халык бу «картиналар»ның чын кыйммәтен белә, әлбәттә. Мәзәкләр чыгара алар хакында. «Бишенче тапкыр инде музейдан Малевичның «Кара квадрат»ын урладылар. Бишесендә дә каравылчы Вася иртәнгә аны яңадан торгызды», — диләр. Әмма аукционнар хак, бәяләр хак, олигархларның халыкларны тилемсетеп социаль программалаштырырга, ягъни зомбилаштырыга тырышулары хак.\nЗомбилаштыручылар арсеналында яшерен маркетинг, вирус маркетинг, вирус реклама дигән ысуллар бар. Яшерен маркетингны кулланучыларның иң беренчеләреннән берсе — коньяк җитештерүче Шустов 1864 елда, әрмән коньягын базарга кертү өчен, берничә дистә студент яллый. Алар исерткеч сату нокталарына барып «Шустов» коньягын сорыйлар, булмаса җәнҗал-сугыш чыгаралар. Бу хакта газеталар шаулый һәм әрмән коньягы турында хәбәрләр вирус эффекты белән таралалар. Рәсми рәвештә вирус маркетингка нигез салучы булып америкалы миллионер Тейлор Барнум санала. Үзеннән акча сорап килгән бер иргә ул биш кирпеч тоттыра һәм эш тәкъдим итә. Бер кирпечне Нью-Йорктагы Бродвей һәм Энн-стрит урамнары кисешкән урынга, икенчесен — Барнум музее янына, өченчесен — музейдан кыеклап чыгып Бродвей белән Виси-стрит чалышкан җиргә, дүртенчесен Изге Павел соборы каршына  куярга куша. Бишенче кирпечне тотып, кызу адымнар белән кирпечләр арасында йөрергә, кулдагысын куярга, җирдәгесен алырга дип әмер ителә. Изге Павел соборындагы сәгать суккан саен, билет алып музейга керергә һәм залдан залга йөрергә кирәк була. Аннан соң яңадан кирпечтән кирпечкә. Мондый сәер кыланмышларга гаҗәпләнгән урамдагы ачыкавызлар төркеме ир артыннан ияреп йөри һәм музейга да кереп чыга. Көн саен кызыксынучылар саны артып, халык көтүе белән полиция кызыксынырга мәҗбүр була. Эксперимент шуның белән төгәлләнә, әмма ул Барнум музеена гаҗәп яхшы реклама булып чыга. Брендлар менә шулай туа.\nӘгәр халык фикерләсә, бренд дигән тозакка капмас, товарның сыйфатына, сәнгать әсәренең эчтәлегенә һәм мәгънәсенә карар һәм сайлап кына файдаланыр, кирәк булса гына алыр иде. МГИМО профессоры Валентин Катасонов: «Базар икътисадының иң кыйммәтле ресурсы — ул дураклар», — ди. —  Тилеләләр табигатьтә аз очраганлыктан, дураклар җитештерү конвейерын эшкә җигәргә туры килә. Бүген бу конвейерның эше балалар бакчасыннан башлана», — дип тә өсти.  Бу конвейерның төп механизмы — күңел ачу сәнгате. Бөтендөнья халыкларын буйсындырырга хыялланган иң ерткыч агрессорларның берсенең баш идеологы (исемен әйтергә ярамый) яулап алынган халыкларга күңел ачу сәнгатеннән башка бернәрсә дә бирергә ярамый дип санаган. Бүген бөтендөнья халыклары финанс интернационалы, халыкара финанс олигархиясе тарафыннан яулап алынган, шуңа күрә без бөтен мәгълүмат чараларында шоуларның, җирәндергеч сенсацияләрнең, штамп музыканың һәм оятсыз артистларың алгы планга чыгуын күрәбез. Борынгы кытай полководецы хәйләкәр Сунь-Цзы дошманнарны сугышсыз хәлсезләндерү һәм җиңүнең унбер кагыйдәсен эшләгән. Бу кагыйдәләр барысы да финанс интернационалы тарафыннан дөнья халыкларына каршы кулланыла. Монда аларның темага кагылышлы икесен генә китерик: «Дошманыгызның ихтыярын мәгънәсез җыр һәм музыка белән богаулагыз», «Чертеп таркату эшен тулыландыру өчен, алар арасына җилбәзәк хатыннар җибәрегез».",
    "description": "Без яшәгән җәмгыять товарның эчтәлегеннән бигрәк аның исеменә игътибар итә, шуңа күрә сатканда һәм сатып алганда беренче урынга сыйфат түгел, ә марка чыга.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bezne-nichek-iulrsetlr-5d90cde879c26e00aea3fa67",
    "published_at": "2019-09-29",
    "views_count": 11,
    "views_till_end_count": 8,
    "sum_view_time_sec": 952,
    "comments_count": 0,
    "slug": "bezne-nichek-iulrsetlr"
  },
  {
    "title": "Дәҗҗәл технологияләре?",
    "cover": "https://avatars.mds.yandex.net/get-zen_doc/1945572/pub_5d919afd5d6c4b00ae41990a_5d919b1892414d00af5b7db6/scale_1200",
    "body": "Кыямәтнең ун зур билгесе бар. Хәдисләр һәм Коръән аятьләре ул ун зур билгенең берсен-берсе ашыктырып мәйданга бик тиз киләчәген искәртәләр. Тарихи аренага Дәҗҗәлның чыгуы – шул ун зур билгенең  берсе. Дәҗҗәл кешелек дөньясы икътисади төшенкелеккә бирелгән, фетнә һәм милләтара конфликтлар нык кискенләшкән, адәм балалары табигый бәла-казалардан нык интеккән, намус тапталган, әхлак моңарчы күрелмәгән дәрәҗәдә түбәнәйгән, хакыйкать яшерелгән, ялган тантана иткән чорда үзен оятсыз рәвештә коткаручы-мессия, хәтта Аллаһ дип игълан итеп калкып чыгачак. Аның исеме дә, татарчага тәрҗемә иткәндә, “хакны яшерүче” дигән мәгънә бирә. Авырлыклардан тәмам алҗыган, ялганга иммунитетын бөтенләй югалткан адәм балалырының зур күпчелеге Дәҗҗәлның гипнотик тәэсиренә бирелеп, аңа иярәчәк һәм тормышларын харап итәчәк. Аллаһы Тәгалә тарафыннан бәндәләргә сынау итеп җибәрелгән әлеге кеше шаккаттыргыч мөмкинлекләргә, психикага көчле тәэсир итә торган технологияләргә ия булачак. Дәҗҗәл сынавы тарихта моңарчы күрелмәгән авыр сынау, дәһшәтле вакыйгага әйләнәчәк, әмма иманы нык мөэминнәр төркеме, аның мәкер ятьмәсенә эләкмичә, тиңе булмаган авыр көрәш алып барачак һәм сынауны уңышлы үтәчәк.\nБу язмада ахырзаман ялганчысы кулланырга ихтимал булган технологияләр хакында сүз барыр. Алдан ук искәртеп куйыйк: болар кайбер аналитикларның һәм авторның фаразлары гына, әмма дәлилләр ул фаразларның чынлыкка якын торуын сөйлиләр. Чын дөресен исә бары тик Аллаһы Тәгалә генә белә.\nДәҗҗалга хас булган мөмкинлекләрнең берничәсен карап үтик. Әлеге ялганчы, халыкларны үз ятьмәсенә керергә өндәп, бөтен планетаны әйләнеп чыгачак һәм аның өндәвенә ияргән халыклар яшәгән төбәкләрдә шифалы яңгырлар явып, иген уңышы мул булачак, Дәҗҗәл дәгъватына иярмәгән мөселманнар яшәгән территорияләр исә корылыктан, сусызлык һәм ачлыктан интегәчәк. Табигать белән, бигрәк тә явым-төшемнәр белән идарә итү күп кенә галимнәрнең хыялы булса да, әлегә кадәр тормышка ашканы юк дип саныйк. Әмма Америка хәрбиләре тарафыннан үтә яшерен төстә алып барылган HAARP программасы бар. Күп санлы хәрби белгечләр, галимнәр һәм аналитиклар әлеге программа климатка һәм табигатькә тәэсир итү өчен махсус эшләнде, Россиядәге 2010 елгы аномаль корылык, Гаитидагы 2010 елгы, Япониядәге  җир тетрәүләр, Индонезиядәге мәшһүр цунами шул ХАРП программасы кысаларында үткәрелгән экспериментлар булдылар, климатик корал инде бар дип раслыйлар һәм моңа дәлилләр китерәләр. ХАРП хәзерге көндә аерым бер дәүләт программасы гына түгел, ул үз челтәре белән бөтен дөньяны чолгап алды һәм ил хөкүмәтләренә түгел, ә яшерен Бөтендөнья хөкүмәтенә буйсына дип дәлилләргә тырышучылар да җитәрлек. Дәҗҗәл кулында зур бюджетлы шушы ХАРП технологияләре булырмы, әллә инде Аллаһы Тәгаләнең рөхсәте белән ул башка төрле мөмкинлекләргә ия булырмы, ул кадәресе безгә мәгълүм түгел, әмма аның үзе хакимияттә булган чорда климат белән идарә итәчәге хәдисләрдә сөйләнә.\nДәҗҗалның тагын бер шаккаттыргыч сыйфаты бар: үз идеологиясенә өндәгәндә ул адәм балаларына ап-ачык итеп тәмугны һәм оҗмахны күрсәтә, аның оҗмахына кызыгучылар чынлыкта тәмугка эләгәләр, тәмугыннан курыкмаучылар исә котылу табалар. Реаль вакыт һәм пространствода миллионнарны ышандырырлык итеп алларына тәмуг һәм оҗмах китереп бастыру мөмкин эшме? Бу гипноз эше генәме, әллә нинди дә булса технология ярдәмендә кешеләрне виртуаль дөнья иллюзиясенә тартып кертү мөмкинме? Хәзерге фән һәм технологияләр үсеше инде бүгенге көндә икенче вариантның да тормышка ашырырлык икәнлеген раслыйлар. Киноэкранда өч үлчәмле голографик сурәт тудыру технологиясе инде күптәннән эшләнә. Бу хакта инде үткән гасырның сиксәненче елларында ук мәгълүм иде. Джеймс Кэмеронның «Аватар» фильмы экраннарга чыгу белән, өч үлчәмле проекциянең кеше психикасына ничек тәэсир итүен миллионнар үз тәҗрибәсендә татып белде. да Үз шәхесеңне нәфис фильмда сурәтләнгән виртуаль дөньяда итеп тою, үз яныңда фильм пресонажларын күрә алу мөмкинлеге күпләрне мавыктырды, картина миллиардлаган табыш җыйды, җәмәгатьчелектә психоз тудырды. Фильм тәэсирендә күп кенә адәм балалары реальлек тойгысын югалтуга барып җиттеләр, кинодан соң виртуаль дөньядан аерылу хәсрәтеннән депрессиягә бирелделәр, инсультка китергән һәм үз-үзеңне үтерәсе килү теләге уянган очраклар байтак булды. XXI гасыр кешеләрендә хирыслык-мания уяткан “Аватар” никадәр генә камил итеп эшләнмәсен, аның технологияләре инде искереп баралар. Киноэкрандагы өч үлчәмле голографик сурәт никадәр генә реаль булып тоелмасын, аны, әйтик, тотып карап булмый, кулың бушлык аша үтәчәк. Технологияләрнең хәзерге үсеше исә тотып,тоеп каралык голографик сурәтләр ясау мөмкинлеге бирә. Ультратавыш ярдәмендә тою әгъзаларына басым ясап, реальлек эффектын бирүче махсус программалар эшләнә һәм инде адәм баласы өч үлчәмле туп сурәтенә тибеп, өч үлчәмле арыслан сурәтенең зур итеп ачылган авызыннан тамган селәгәйне тотып карый ала башлаячак. Монда инде юк янгынны бар итеп, булмаган җир тетрәү башланды, йортлар җимерелә, таулар ишелә, җир ярыла дип ышандыру, ялган сюжетны чын итеп күрсәтү берни дә тормаячак. Җиренең ясалма иярченнәре һәм җирдәге җиһазлар ярдәмендә өч үлчәмле голограммаларны киноэкранда гына түгел, ә атмосферада да күрсәтеп булачак. Бүгенге технологияләр инде моңа мөмкинлек бирә. Бер үк кешенең голографик сурәтен планетаның меңләгән почмагында берьюлы реаль үлчәмдә, аның артына чыгып аркасын күрерлек итеп проекцияләү дә техник яктан тормышка ашырылмаслык проблема түгел. Дәҗҗәлнең берьюлы бөтен кешегә күренә алу сәләте шушы технологияләргә нигезләнмәгәнме? Чын дөресен бары тик Аллаһы Тәгалә генә белә! Безгә шунысы мәгълүм: бу юнәлештә яшерен экспериментлар бара. 1993 елның 1 феврале көнне Африкадагы Сомали башкаласы Могадишодан 15 километрлар тирәсе читтә Американың диңгез пехотачылары һавада гигант үлчәмдәге кеше йөзе –Гаисәнең (Исуус) картиналарда сурәтләнгән кыяфәтен күреп шашып калалар: кайсылары үксеп елый, кайсылары җиргә тезләнеп гыйбадәт кыла башлый, хәтта инанмаучы солдатлар да тирән тетрәнү кичерәләр. Моны меңләгән сомалилылар да күзәтә һәм ил газеталары язып чыга. Белгечләр бу янкиларның психологик сугыш подразделениеләре тарафыннан үткәрелгән эксперимент булды, күктә голографик сурәт иде дип белдерделәр. Дәҗҗалның тәмугы һәм оҗмахы, ихтимал, шуңа охшаган бер 3Д проект нәтиҗәсе дә булуы бар. Нәрсә генә булмасын, мондый виртуаль программа кеше психикасына тетрәндергеч тәэсир ясарга сәләтле, монысы хак.",
    "description": "Кыямәтнең ун зур билгесе бар. Хәдисләр һәм Коръән аятьләре ул ун зур билгенең берсен-берсе ашыктырып мәйданга бик тиз киләчәген искәртәләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/dl-tehnologiialre-5d919afd5d6c4b00ae41990a",
    "published_at": "2019-09-30",
    "views_count": 14,
    "views_till_end_count": 6,
    "sum_view_time_sec": 565,
    "comments_count": 0,
    "slug": "dl-tehnologiialre"
  },
  {
    "title": "Теләнчелек: бизнесмы, «чөелгәннәр» тәкъдиреме?",
    "cover": "https://avatars.mds.yandex.net/get-zen_doc/241223/pub_5d91d6fc5eb26800ad0fa1f3_5d91d7802fda8600af8513c1/scale_1200",
    "body": "Көн төшкә якынлашкан чакта, авыл урамыннан өйгә кайтып киләм. Олы юлдан авылга төшеп килүче яшь бер егет мине ерктан ук көтеп ала, сәламли. Күрешәбез, егет авыл имамын күрергә теләвен әйтә, йомышы бар икән, имеш. Сөйләшү русча бара, егет тә рус егете, Чиләбе өлкәсеннән үк икән. Бирегә, Арча районына эшкә килгән, Оры авылында «Вамин» хуҗалыгында эшләгән, торбалар үткәрү буенча белгеч икән. Тик менә 4 ай буе эшләп тә хакын түләмәгәннәр. Ике көн инде ашаганы-эчкәне юк, ди. Боларны ул бик кызганыч итеп сөйли, йөрәк шәфкать белән тула. Ач песи баласын да урамда калдырып китәргә кызганыч, ә монда зифа буйлы 28 яшьлек егет тилмереп күзгә карап тора. Мондый «самозанятый»ларны теркәми генә эшләтеп, ахырдан тиен дә түләми «чөеп» кайтарып җибәрү гадәте бар бизнеста. Казанның мең еллыгын каршылаганда, Казанга барып төзелештә эшләгән үзебезнең егетләр бер  тиенсез кайттылар, әмма алар теләнеп йөрмәде, әрнүләрен эчкә йоттылар да яңадан эшкә тотындылар. Тавышланып, дәгъвалап йөрергә җай таба алмыйсың, чөнки син хокуксыз: хезмәт кенәгәсе дә, хезмәт килешүе дә юк. Менә мондый Чиләбе егете төсле теләнчеләрне минем беренче тапкыр гына очравым түгел. Боларның схемасы да миңа яхшы таныш: намаз вакытына туры килеп, мәчеткә керсәләр, сафка басалар, ияреп сәҗдәгә китәләр, гыйбадәт төгәлләнгәч, кызгандыру, мескенләнү, акча сорау башлана. Намаз вакыты үтеп, соңга калсалар, кешедән сорап, имамның өенә китәләр, кызгандырып, сәмән сорыйлар. Имам исә гаиләсенә һәм үзенә ризыкны үз кул хезмәте белән тиргә батып эшләп таба . Шуңа күрә мин бу юлы егетне үз өстемә алырга булдым: «Әйдә, киттек, ашатам», — дидем. Кайту юлында сөйләшү шундый нәтиҗәләр бирде: мәчеткә даими йөрүен әйтсә дә, егет мөселман түгел, чөнки исламнан берни дә белми. Җитмәсә талгын искән җил, аның авызындагы хәмер исен минем борынга китереп җиткерде. Егетең исә үз кайгысы кайгы: Ижевскийга кадәр кайтып җитсә, анда апасы көтә икән. Билет бәясе —  600 сум. Инде Чиләбегә кадәр акча бирүче табылса, мең сум таман гына буласы. Сөйләшүне табын артында дәвам итәбез. Өстәлдә туй табыны түгел, әмма ашарга бар: итле ризык, сөтле чәй. Яшь танышым гына  бер дә ач кешегә охшамаган. Иренеп кенә ашый, күбрәк сөйләшә, сөйләшкән саен бер-бер артлы аның ялганнары ачыла. Минем хезмәт хакын алу буенча ярдәм күрсәтү мөмкинлеге бар икәнен белүгә, ул каушап ук кала,  «эшләгәнен» алырга ыргылып торганы сизелми. «Дусны» мәчеткә барып йөрмәскә кушып озатам: «Исламны кабул итсәң, ачабыз сиңа мәчет ишеген, юк икән, әлегә анда керергә иртәрәк», — дим. Икенче көнне күрше авылдан «досье» килеп җитә: шул ук егет, шундый ук сүзләр сөйләшеп, анда җәйге якта йөргән икән. Эш урыны гына башка: орылар көтү көткән акчасын түләмәгәннәр, имеш. Наркоман икән, аны участковый да эзләгән. Тик әле мин ул көнне бала иярткән тагын бер теләнче хатынга юлыгам. Вятка Аланы марҗасы «яндык» дип материаль ярдәм сорап йөри. Ике көн элек кенә шундый ук сәбәп белән бер марҗа өйдән-өйгә йөргән иде инде. Боларга булышмасаң, намус игәүли башлый, Аллаһтан курку хисе уяна, булышасың икән, профессиональ соранучыга тап булып, бер дә юкка акча әрәм итәсе дә килми. Бәлага тарыган кешедән төпченү, документлар сорау да уңайсыз бит инде. Тик шулай да сорарга, тикшерергә кирәк, ахрысы. Оятсыз теләнчеләрнең күбәюе, ышанычны бетерә, чынлап та ярдәмгә мохтаҗ булганнар ярдәмсез кала. Икейөзле, ыштыр каплаган битләр хәзер социаль челтәрләрдә дә бик актив, чын авыруның тарихын, фотосын куялар да аңа үз реквизитларын беркетәләр. Кешелеклелек, шәфкатьлелек хисләрен эксплуатацияләп, үзләренә байлык туплыйлар. Чын гарипләр ярдәмсез кала, операция ясатырга дигән акчалар җыелмый, чит илгә чыгып дәвалану мөмкинлеге югала, чөнки «дәвалану туризмы» өчен миллионнар кирәк . Безнең халык таш йөрәкле түгел, булыша да, ярдәмне арттырыр да иде, оятсызлар арага кысылып, ышанычны юкка чыгара. Ятимнәрнең, гарипләрнең хакына керү өчен, аларның акчаларын урлау өчен ни кадәр түбәнлеккә төшәргә, кешелек дәрәҗәсен югалтырга кирәк?! Мондыйлар бик сирәк очраса, артык хәсрәтләнмәс тә идең: «Адәм балалары арасында кемнәр юк!» — дип уйлап куяр идең дә, тынычланыр идең. Тик болар бит хәзер адым саен, колорадо коңгызы тизлеге белән үрчиләр. Теләнчене ашату тарихыннан соң ике көн дә үтмәде, Казаннан кызым шалтырата: «Казан үзәге эшләгән өчен хезмәт хакын түләмәделәр дип кул сузган теләнчеләр белән тулган», —  ди. Бу очракта, ихтимал, без кабәхатлекең ике очрагының берсе белән очрашабыз: хезмәт хакын түләми «чөючеләр» саны да ишәя, тапкырлана, җай чыканда бу схемадан акча эшләп калырга телгән симулянтлар да үрчи. Боларның икесе дә фаш ителергә, чиста суга чыгарылырга тиеш, ике төр җинаять тә лаеклы җәзасын алсын. Тик бу эшкә кемнәр алыныр икән соң? Бер нәрсә аз гына күңелне җылыта: теләнчеләр арасында безнең халык вәкилләре сирәк очрый, күбрәк «өлкән туган» паразит тормыш алып барырга хирыс. «Бөеклек» чиреннән түбәнлеккә бер адым шул.",
    "description": "Көн төшкә якынлашкан чакта, авыл урамыннан өйгә кайтып киләм. Олы юлдан авылга төшеп килүче яшь бер егет мине ерктан ук көтеп ала, сәламли.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/telnchelek-biznesmy-chelgnnr-tkdireme-5d91d6fc5eb26800ad0fa1f3",
    "published_at": "2019-09-30",
    "views_count": 14,
    "views_till_end_count": 8,
    "sum_view_time_sec": 319,
    "comments_count": 0,
    "slug": "telnchelek-biznesmy-chelgnnr-tkdireme"
  },
  {
    "title": "Дөнья җәннәтенең ишеге",
    "cover": "https://avatars.mds.yandex.net/get-zen_doc/1567436/pub_5d932278ecfb8000aeb911b6_5d93229cb477bf00b10877af/scale_1200",
    "body": "10 октябрь — Бөдендөнья психик сәламәтлек көне якынлашу белән, мәгълүмат ресурсларында стресс һәм депрессиядән интегүчеләрнең саны турында мәгълүматлар игълан ителә башлый, тормыш авырлыгына чыдый алмыйча «түбәсе кыйшайган»нарның туктаусыз артучы саннары мәгълүм була. Кызыгы шунда: «теңкә чире» белән интегүче нервозлы кешеләр ач һәм ялангач илләрдә түгел, Көнбатышның матди муллыктан симергән дәүләтләрендә миллионлап санала. Менә Бөтендөнья Сәламәтлек Саклау оешмасы китергән мәгълүматларны гына карыйк. Бу оешма депрессияне бөтен кешелек дөньясын чолгап алган эпидемиягә тиңли. Әлеге чир эшкә чыга алмаулар статистикасында беренче урынны яулап алган, эшкә сәләтне бөтенләй югалтуга китерүче чирләр арасында әлегә икенче урында гына. Табиплар кисәтә: әгәр тиешле чаралар күрелмәсә, 2020 елга депрессия нык үскән һәм үсеп баручы илләрнең икътисадын параличлаячак. Бары тик Америка Кушма Штатларында гына да күңел төшенкелеге икътисадка бер елга 50 миллиард долларлык зыян сала икән. Бу суммага югалган эш көннәре, эшкә сәләтне югалту, психотерапевт ярдәме күрсәтү өчен тотылган акчалар керә. Уйлап карасаң, байлык бар, аяк-куллар да таза-сау, алма кебек балалар үсеп килә, кешеләргә бу дөньяда ук үзләрен тәмуг газаплары кичергән кебек тотарга бер сәбәп тә юк. Депрессия уты йоту өчен адәм баласына үзен бик бәхетсез итеп хис итү дә җитә, шулай уйладыңмы, үзеннән-үзе нервлар урыннынан куба, теңкә корый\tбашлый, йөрәкне тынгысызлык ялкыны ялый. Булганга канәгать булу урынын иртәгесе көн өчен кайгыру ала, йөрәкне көнчелек уты кимерә һәм кеше … үзен-үзе тар һәм бәхетсез тормышка куып кертә. Имансыз җәмгыять өчен бу халәт —  котылгысыз. Адәм балалары, бәхетле булырга теләп, гомосексуализм нәҗесе белән пычраналар, канны наркотиклар һәм аракы белән нәҗеслиләр, әмма болар нәтиҗәсендә бәхетсезлек ишәя генә. Бу халәтне Аллаһы Тәгалә бик төгәл итеп Коръәндә әйтеп бирә: «...берәү Минем Китабым белән гамәл кылудан вә мин күрсәткән туры юлдан барудан баш тартса, аңа һидаятсез һәм бәхетсез тар тормыш булыр… (20:124). Шушы формула — Аллаһы Тәгаләнең вәгъдәсе — кешелек тарихының барлык эпохалары өчен дә универсаль булып кала. Технологик алгарыш та, муллыкның чиктән тыш артуы да булышмый, тел астына глицин салып, валидол кабып йөргән кешеләр саны прогрессия тәртибендә үсә. Бу вәзгыятьтә матди яктан бары тик антидепрессантлар җитештерүче фармацевтика гигантлары гына ота: кыйммәтле даруларның яңадан-яңа төрләре тонналап җитештерелә һәм сатуга чыгарыла, вәләкин күрәбез: бу булышмый диярлек. Шул ук вакытта Аллаһы Тәгаләнең икенче вәгъдәсе дә котлыгысыз рәвештә тормышка ашучан: «Изге гамәлләр кылган хак мөэминнәр, кирәк — ир булсыннар, кирәк — хатын булсыннар, аларга дөньяда вә ахирәттә хуш тереклек бирербез...» (16:97). Биредә хуш тереклек сүзенең мәгънәсен дөрес аңларга кирәк. Сүз матди байлыклар, нык сәламәтлек турында түгел, ә стрессларсыз тормыш турында бара. Мөэминнең байлыгы булырга мөмкин, булмаска мөмкин, сәламәтлек тә югалырга ихтимал, торгызылырга да ихтимал, боларның берсенә дә кармыйча, мөэмин йөрәге үзенең тынычлыгын югалтмый. Өскә хәсрәт ишелеп килгәндә, аңа сабырлыкны, матди киңлек һәм бәрәкәт килгәндә, шөкер итүне калкан итеп куя, шушы ике калкан аңа имин тормыш, дөнья ваклыкларын түбән куеп хөр тормышта яшәү ләззәтен бирә. Мондый оттырышсыз тормыш бары тик нык иманлы ихлас мөселманга гына елмая. Атаклы ислам галимнәренең берсе: «Чынлыкта, бу дөньяда җәннәт бар һәм кем аңа керми, ахирәт җәннәтенә дә эләкми», —  ди. Дөнья җәннәтенең ишеген ачуның ысулы исә бик гади: тәкъдирдә нәрсә генә язылмасын, шуңа риза булып, әҗерен Аллаһтан көтү. Тәкъдир Аллаһы Тәгаләнең гаделлеге белән корылган һәм һәрбер авырлык белән сынау сабыр иткән адәм баласы өчен Галәмнәр Хуҗасы каршында дәрәҗәсе күтәрелү белән кайтаваз бирә. Аллаһы Тәгалә үзенең яраткан колларына авырлыкны күп бирә, сынауны еш итә — монысына да мөэминнең ышануы нык. Сынаулардан соң Аллаһның рәхмәте көтә, һәр авырлыктан соң җиңеллек килә —  мөселманның инануы монысын да үз эченә ала. Бу дөнья ләззәтләренең туктаусыз һәм ишелеп килеп торуы адәм балары өчен бер дә яхшыга түгел. Моны тормыш тәҗрибәсе һәм статистика күрсәтә. Коръән монысын да искәртә: «...Сезгә нәрсә файдалы, нәрсә зарарлы икәнен Аллаһ белә, әмма сез белмисез», — ди. (2:216). Бу сүзләрнең мәгънәсен һәм хаклыгын «алтын яшьләр»нең олигарх әти-әниләренә хәсрәт алып килгән кыланмышлары дәлилли. Тормыш авырлыклары чыныктыра, әзергә-бәзер яшәүчеләрнең ихтыяры сына. Сабырлыкка өйрәнү үсеш кыенлыклары кичерми генә мөмкин түгел. Сабырлык исә мул җимеш бирә, тормыштан тәм һәм ләззәт алырга өйрәтә. Фиолософ Фрэнсис Бэкон: «Бәхет сабыр кешеләргә бушка биргән бик күп нәрсәне түземсезләргә сатып бирә», — ди. Моңа «Бик кыйммәткә сатып бирә», — дип кенә өстәп була. Нәвои исә: «Сабырлыкка ия булучылар яфрактан —  ефәк, гөлчәчәк таҗыннан бал ясарга сәләтлеләр», — ди. 10 октябрь статистикасы хәзерге җәмгыятьтә бик азларның гына бу сыйфатка ия икәннәрен күрсәтә.\nРәшит Фәтхрахманов",
    "description": "10 октябрь — Бөдендөнья психик сәламәтлек көне якынлашу белән, мәгълүмат ресурсларында стресс һәм депрессиядән интегүчеләрнең саны турында мәгълүматлар игълан ителә башлый, тормыш авырлыгына чыдый алмыйча «түбәсе кыйшайган»нарның туктаусыз артучы саннары мәгълүм була.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/dnia-nntene-ishege-5d932278ecfb8000aeb911b6",
    "published_at": "2019-10-01",
    "views_count": 38,
    "views_till_end_count": 32,
    "sum_view_time_sec": 4833,
    "comments_count": 0,
    "slug": "dnia-nntene-ishege"
  },
  {
    "title": "Сәдака ысулы",
    "cover": "https://avatars.mds.yandex.net/get-zen_doc/1657335/pub_5d93a539c05c7100affa3958_5d93a56798930900af86f7e2/scale_1200",
    "body": "Үзен этник мөселман дип санаган, әмма намазын укып, уразасын тотып шәригать кушканча яшәргә омтылган милләттәшләренә нәфрәт белән карарга гадәтләнгән татарларыбыз еш кына күтәрә торган бер проблема бар: ул –сәдака мәсьәләсе. Намаз укымасак та, ураза тотмасак та, безнең күңелебез чиста, шунлыктан без дога кылып утыручылардан бик күпкә өстенбез дип югары үзбәя куярга гадәтләнгән әлеге кавемдәшләр бу мәсьәлә буенча еш кына матбугатта да шау-шу кубарып алырга яраталар. Болар арасында да ара-тирә мәчетләргә сәдака керткәләүчеләр бар, чөнки күңел тыныч түгел. Үз-үзеңә никадәр генә югары бәя куйма, Аллаһы Тәгалә каршына барасы бар, һәм үзбәяңнең шунда раслануына гарантияләр ай-һай юк шул.\nЯрый хуш, сәдака бирелде, ди. Моның артыннан шаулап йөрүнең, акчамны зурлап кабул итмәделәр дип гауга кубаруның, хәтта ки бу хакта инде республикакүләм матбугатта да олы итеп язып чыгуның мәгънәсе нидә? Бу нәрсәне аңлата?  Бердән, сәдаканың ихлас бирелмәвен, икенчедән XXI гасыр кешеләренең байтагы бу өлкәдә надан булуын, өченчедән, милләттә сәдака ысулының бозылган булуын сөйли әлеге факт. Сәдака бирүнең һәм алуның кагыйдәләре шәригатьтә төгәл эшләнгән һәм аңлаешлы гади булса да, кызганычка каршы,  күпчелек бу хакта берни дә белми диярлек. Исламда мөселманнар өчен мәҗбүри рәвештә бирергә тиеш булган фарыз сәдакалар (зәкәт, гошер, фитыр) булган кебек, ихтыяри, ягъни үз теләгең белән бирелә торган сәдакалар да бар. Бу язмада без соңгысы хакында гына сөйләшербез, чөнки шәригатьнең намаз, ураза кебек фарызларын үтәмәүчеләр, гадәттә фарыз сәдакаларны да үтәп мәшәкатьләнмиләр. Бары тик рамазан аенда бирелә торган фитырны гына түләүчеләрне очратырга була алар арасында һәм нәкъ менә шул фитырны проблема итеп күтәрәләр дә соңыннан. Шуңа күрә фитыр турында аерым әйтеп китик. Бу сәдака үзенә рамазан гаетенә бәйрәм ризыгы әзерләрлек тә хәле булмаган фәкыйрьләргә ризык белән бирелә. Бу инде билгеле бер күләмдә җимеш булырга мөмкин, башка төрле азыктан да була ала.  Әбү Хәнифә мәзһәбендә ризык урынына аның бәясе күләмендә акчасын бирергә дә рөхсәт ителә. Монда тавышлана торган берни дә юк. Бер мескенгә бер утырып ашарлык (елга бер тапкыр!) татлы ризык илткәнсең икән, оятың булса, моны сөйләнеп йөрмисең инде. Сөйләнеп йөрүчеләр, гадәттә фитыр түләүчеләрдән түгел һәм аларның максаты – мөселманнарга яла ягу.\nРиясыз бирелгән сәдаканың исә кеше тормышында әһәмияте бик зур. Күптән түгел генә Американың Психологик Ассоцияциясе дәвамлы өйрәнүләрдән соң менә мондый нәтиҗәләр игълан итте: башкаларга ихлас булышучылар үзләренә ниндидер файда өмет итеп булышучыларга яисә бөтенләй булышырга яратмаучыларга караганда күпкә озаграк яши икән. Бу ислам өйрәтүләренә дә туры килә: бары тик Аллаһ ризалыгын гына өмет итеп бирелгән риясыз сәдака гомерне бәрәкәтле итә һәм ахирәттә зур шатлыкка әверелә. Шуңа күрә сәдаканың риясызлыгы төп шарт  булып тора, аны кеше күзеннән яшереп бирү һәм хәтта ки биргәнеңне үзең дә онытырга тырышу өстен санала. Моңа өстәп тагын сәдаканың үз әһеленә бирелүе дә кирәклеген ассызыкларга кирәк булыр. Сәдака әһеле дип исламда гариплек, ятимлек, картлык зәгыйфьлеге сәбәпле мохтаҗлыкта яшәүчеләр атала. Байлыкка ия һәм үз ризыгын эшләп табарлык сәламәтлеккә ия булучылар сәдака әһелләреннән түгел. Боларга өстәп бары тик сау-сәламәт булса да, Аллаһның дине юлында тырышып, дөнья кәсебенә вакытлары калмаган мохтаҗ галимнәргә сәдака бирергә өндәлә Коръәннең “Бәкарә” сурәсе 273 аятендә. Ул галимнәрнең ачык билгеләре дә әйтелә: үзләре мохтаҗ булсалар да, соранмыйлар. Гадәттә мондый галимнәрнең тагын бер әһәмиятле билгесе бар: дөнья малына кызыкмаганлыктан, ашарлык ризыклары булганда, биргәнне алмыйлар. Бу урында мәшһүр төрки әдибебез Сәиф Сараиның “Гөлстан-бит” төрки әсәреннән бер эпизодны хәзерге телгә күчереп сөйләп бирү урынлы булыр төсле.\nБер патша таң намазыннан соң, Аллаһы Тәгаләдән дога кылып теләген сорый һәм теләге кабул булса, заһидларга (изгеләргә) булышырга вәгъдә бирә. Хак Тәгалә аның теләген канәгатьләндерә. Патша инде догасының шартын күз алдында тотып, ышанычлы бер колына, изгеләргә хәер итеп өләш дип, янчык тулы алтын бирә. Кол, иртән китеп, кичкә янчыгы белән алтынны кире күтәреп кайта һәм: “Заһидларны тапмадым”, – дип алтынны солтанга кире кайтара. Солтан моңа бик гаҗәпләнә, илендә дүрт йөз изге барлыгын колның исенә төшерә.  Кол да зирәк була, солтанга: “Заһид булса алмый, алса – заһид түгел инде ул”, – дип җавап кайтара. Кол  изгелекнең, тәкъвалыкның чын асылын аңлаган кеше булып чыга. Аның тапкырлыгы каршылыклы җаваптан күренә: изге кеше дөнья малына кызыкмый, кызыга икән – изге түгел. Ул, әлбәттә, солтан йөкләгән вазифаны үтәп, алтынны өләшеп кайта алыр иде, әмма бу очракта шарт үтәлми, чөнки солтан алтынны заһидләргә бирергә кушты. Бездә солтанның шушы колы кадәр акыл булса, милләттә сәдаканың шәригатьчә ысулы торгызылыр, әһеле булмаган кешегә сәдака тапшырып, соңыннан бу хакта шаулап йөрүче икейөзлеләр дә калмас иде.",
    "description": "Үзен этник мөселман дип санаган, әмма намазын укып, уразасын тотып шәригать кушканча яшәргә омтылган милләттәшләренә нәфрәт белән карарга гадәтләнгән татарларыбыз еш кына күтәрә торган бер проблема бар: ул –сәдака мәсьәләсе.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sdaka-ysuly-5d93a539c05c7100affa3958",
    "published_at": "2019-10-01",
    "views_count": 82,
    "views_till_end_count": 46,
    "sum_view_time_sec": 5505,
    "comments_count": 1,
    "slug": "sdaka-ysuly"
  },
  {
    "title": "Татарка",
    "cover": "https://avatars.mds.yandex.net/get-zen_doc/964926/pub_5d95ab703642b600ac2a87fb_5d95ab9ab5e99200b0796a7e/scale_1200",
    "body": "Этому событию уже лет тридцать пять. Кажется, это было на стыке перестройки с застоем. Я сел на электричку и отправился в Казань. Была зима. На улице уже темно. Хотя еще только около шести-семи часов вечера, но уже настоящая зимняя ночь. В ночных пригородных поездах народа мало. Поэтому на них  царить зловещая тишина. Иногда эту тишину нарушает шум пьяного хулигана, или драка подростков. Я сам, например, однажды наткнулся на такое выяснение отношений. Хорошо то, что они, обычно, не обращают внимания на чужака, объясняются только сами. Главным аргументом, конечно, у них выступают кулаки.\nВ тот день в вагоне я был почти один. Вернее, на другом конце, кажется, есть еще кто-то. Вот он встал и направился ко мне. Телом словно медведь, руки как лопаты, глаза тусклые. Подошел прямо ко мне, протянул «лопаты», поздоровались, сел, тяжело вздохнув. «Ты послушаешь меня?» – начал он разговор. Скрывая дрожь в коленях, я выразил готовность его слушать. В таких случаях не послушать означает вынести себе суровый приговор. Мой спутник, хотя и выглядит молодым, уже, оказывается, приходится отцом двоих детей.  «От детей уезжаю»,  – говорит он, от горечи сжимая кулаки. В глазах отражается глубокая тоска, от кручины морщится лицо. В складках морщин отражается щемящая мука, острая боль. «Жена моя учится в техникуме. Заочно. Знаешь, она изменяет мне. Открыто. Все об этом знают. Сначала я не заметил. Теперь все кончилось. Понимаешь, она ведь татарка… татарка!» На последние слова он вложил всю свою душевную боль, произнес их с особым логическим ударением. Сжатые кулаки колотят колени. «Эх, плюнул бы я на неё, детей жаль. Вот приехал сегодня, дверь заперта, дети сидят голодные. Смотрел на них из окна и уезжаю».\nПрошло уже довольно много времени, но от боли искривленное лицо этого мужчины все еще стоит перед глазами. Слова: «Ведь она татарка… татарка!» раздаются эхом в ушах. Татарка чиста, благородна, скромна, верна в любви – наш менталитет был сформирован вот так. В те годы такое мышление еще не теряла свои позиции, хотя жизнь не раз уже доказала  нам обратное, символический образ татарки жила в наших душах долго, и, наверное, помогал нам жить.\nНыне мы уже привыкли тому, что татарки работают  в фирмах «Досуг». Правда,  нередко встречаем мы и девушек в хиджабе. Но и их некоторые наши авторитетные лица критикуют и слева, и справа. По их мнению, татарка не должна так одеваться. Действительно, каким должна быть девушка-татарка. Идею освобождения татарки от законов шариата, кажется, высказал впервые классик татарской литературы Фатих Амирхан. Он впервые создал образ татарки в платье с декольте. Освобожденная татарка валила лес вместо мужчин, строила дороги, пахала землю, страдая от грыжи. Кто был виноват в этом? Вопрос остается открытым.",
    "description": "Этому событию уже лет тридцать пять. Кажется, это было на стыке перестройки с застоем. Я сел на электричку и отправился в Казань.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/tatarka-5d95ab703642b600ac2a87fb",
    "published_at": "2019-10-03",
    "views_count": 77181,
    "views_till_end_count": 71227,
    "sum_view_time_sec": 7837207,
    "comments_count": 176,
    "slug": "tatarka"
  },
  {
    "title": "Мариец",
    "cover": "https://avatars.mds.yandex.net/get-zen_doc/1540250/pub_5d96e9f19515ee00ae0ae6f8_5d96ea165d636200b0ffd8a8/scale_1200",
    "body": "В участковой больнице работает терапевтом мариец. Кругом все татары, жена тоже татарка, потому он общается со всеми на русском. Требовательный, самоотверженно преданный к своему делу человек. Со стороны он кажется русским: правильная русская речь, особых национальных черт не видно. Сначала все принимают его за русского. В один из дней в нашей палате появился новичок – мариец. Новичок этот родился и рос в татарской деревне, хорошо владеет татарским языком, своего родного также не забыл и на русском общается сносно. Во время утреннего обхода доктор-мариец сел возле мариеца-пациента и они стали разговаривать на родном языке. О, боже! Их лица посветлели, разговор был мягким, теплым, любезным, оба обаятельны. Такую почтительность доктора, такое уважительное отношение к пациенту я видел впервые. Все больные умолкли и тихо наблюдали за этим разговором. Родная речь – тот очаг, который сохраняет добродетель в человеке, его доброту. Те, кто забыл родную речь – несчастны, считающие ее ненужной – глупцы, а те, кто пытается оторвать от родных корней целые народы – звери. К такому выводу пришел я, глядя на этих двух марийцев.",
    "description": "В участковой больнице работает терапевтом мариец. Кругом все татары, жена тоже татарка, потому он общается со всеми на русском. Требовательный, самоотверженно преданный к своему делу человек.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/mariec-5d96e9f19515ee00ae0ae6f8",
    "published_at": "2019-10-04",
    "views_count": 9608,
    "views_till_end_count": 9391,
    "sum_view_time_sec": 305301,
    "comments_count": 72,
    "slug": "mariec"
  },
  {
    "title": "Чыбык белән дәвалау",
    "cover": "https://avatars.mds.yandex.net/get-zen_doc/1703733/pub_5d99fdd7fbe6e700b099f822_5d99fe098f011100b48eaa36/scale_1200",
    "body": "Иртәнге автобуста кеше аз иде. Тукталышларның берсендә чал чәчле бер рус агае кереп утырды. Аз гына утырып торды да, шофер таләбенә буйсынып, билет алу өчен алга китте. Урынында йөзлекләрдән торган берникадәр акчасы төшеп калды. Акчаны миннән башка берәү дә күрмәде шикелле, эндәшүче булмады. Билет алгач, агай үз урынына килеп утырыр дип уйлап, мин дә башта тын калдым. Әмма ул алдагы урыннарның берсендә утырып калуны кулай тапты. Эш болайга киткәч, эндәшмичә калып булмый иде. Мин аңа акчалары төшеп калуын искәрттем. Таркау пассажир рәхмәтләр әйтеп: “Дөньяда яхшы кешеләр бетми ул”, – дип бөтен автобуска мине мактап, миңа якынрак урынга күчеп утырды. Шунда гына аның авызыннан көчле аракы пары бөркелүен тоеп алдым. Россия чынбарлыгы өчен бу гаҗәп түгел, гаҗәпләнмәдем. Тик агай һәрбер сәрхүшкә хас булганча сүзчән иде. Сөйләшүенең темасы да гадәттәгечә: алдагы көннең эчү маҗаралары белән мактануга кайтып кала. Мин аны беренче җөмләсеннән үк бүлдердем, үземнең эчмәү генә түгел, аракыга якын да килмәвемне әйттем, теманың минем өчен кызыксыз һәм кирәксез булуын искәрттем, эчмәвемнең сәбәбе мөселман булуымда икәнен дә аңлаттым. Агайның башта авызы эленеп калды, аннан авызыннан искитүле җөмләләр чыкты: “Эчмәгән кеше буламыни ул? Бар кеше дә эчә, мөселманнар да”, – диде. Мөселман дигәндә ул, билгеле, татарларны күз алдында тота, бу сүзләрнең мәгънәсендәге зур аерманы аңламый. Аракы эчүнең өстенлекләре турындагы монологны, бу аның бозык фикерләре генә икәнен аңлатып бүлдердем, үземнең исерек белән сөйләшергә теләмәвемне тыйнак кына итеп төшендерергә тырыштым. Шуннан сәрхүш аз гына уйлап торды да: “Эчмәгән кеше кеше түгел инде ул”, – дигән фәлсәфи нәтиҗәсен кычкырып ясады да арткы урыннарның берсенә күчеп утырды. Берничә минут эчендә “яхшы кеше”дән хайванга әйләнүемнән эчтән генә көлеп куйдым, аннан үз уйларыма чумдым. Сәрхүшнең бер сүзендә хаклык бар иде: рус илендә эчмәгән кешене табу кыен. Егылып эчә, үлгәнен дә белми эчә бу җәмгыятьтә күпчелек. Россиянең кайбер өлкәләре инде кырлып, кешесез калып бара.\nШул вакыйгадан соң ике-өч көн дә үтмәде мине бер гаиләгә чыгырдан ычкынган исерекне тыюда булышырга чакырдылар. Булышырга дип болай гына әйтәм, исереккә каршы миндә һичбер чара юк, аны саклап утырырга, үгетләргә дә теләмим һәм моның өчен каралган буш вакытым да юк. Мин табип-нарколог түгел, психиатр түгел һәм эчкечеләр белән аралашырга яратмыйм. Үз йортыма аларның аяк басмаганына дистә еллар инде, үзем дә эчү булган урыннарга аяк басмыйм. Тик бу очракта кире какмаслык итеп үтенеп чакыралар. Чара тапмаганлыктан эндәшәләр, бөтен ысуллар сыналып беткән. Шуңа өстәп эчкече дәваланырга да риза түгел. Ишетәсе дә килми ул турыда. Эчкечелекне дәвалауны хәзер зур бизнеска әйләндерделәр. Психиатр-наркологлар өчен эш материалы беркайчан да бетми һәм алар үзләре дә аның кимемәве өчен тырышалар бугай. Монысы минем шәхси фикер генә, тик ул күзәтүләргә нигезләнгән. Болар ысулы белән кодлаштырлыган авырулар, берничә елдан соң тагын да котырыбрак эчә башлый гадәттә. Ихтыяр көче бик зур, аракыдан арынырга теләге көчле булган санаулы шәхесләр генә туктыйлар бу эштән. Калганнар исә кат-кат кодлаштыралар үзләрен. Мин булышырга тиешле эчкече дә берничә тапкыр наркологлар бизнесы аша үткән иде инде. Ул яши торган шәһәр фатирына мин берничә сәгатькә генә кердем. Бурычым исерекне система куйдырып айнырга күндерү иде. Тик ул бу хакта ишетергә дә теләми. Кулларын болгап, барлык тәкъдимнәрне кире кагып утыра. “Алай булгач, суктырабыз инде, – дим мин аңа, – шәригатьтә  эчкечегә шул җәза каралган.” Ул мине шаярта дип уйлый һәм көлеп тәкъдимгә риза була. Тик минем шаяртырга исәбем дә, теләгем дә юк. Эчкече өстендәге калын киемнәрен салып, диванга сузылып ята. Шәһәр ишегалларында тал чыбыгы табып булмаганлыктан, мин каеш әзерлим һәм һич кызганусыз, аркада эз калырлык итеп сугам. Сугудан сугуга көчне арттыра барам. Беренче өч сугуга түзде клиент, дүртенчесеннән соң сикереп торып, табип-нарколог чакыртуга риза булуын белдерде. Миңа чиксез нәфрәтен дә яшереп тормады. Мин исә аны бәйләп куеп суктыру теләгемнең зур булуын әйттем, чөнки белә идем: табиплар арасында эчкечелекне суктырып дәвалаучылар бар. Бик эффектлы һәм нәтиҗәле чара дип әйтәләр. Тик Россия шартларында моның өчен эчкеченең үз ризалыгын  алу кирәк. Киресенчә булганда, игелекле гамәлең өчен Россия суды юлларын таптарга туры килүе бар.\n“Наркологиядә дәвалау һәм реабилитацияләүнең яңа методлары” дигән Халыкара фәнни-гамәли конференциядә Новосбирск галимнәре эчкечеләрне, наркоманнарны, депрессиядән интегүчеләрне, үз-үзенә кул салырга омытылучыларны чыбык белән суктырып дәвалауның иң эффектлы метод булуын дәлиллиләр. Болай үзе яңа метод түгел инде ул түгелен, шәригатьтә каралган җәза. Рус галимнәре исә үзләре аны теләмичә, ислам шәригатенең кеше өчен никадәр файдалы, гуманлы булуын исбатлыйлар. “Яңа” методның авторы Сергей Сперанский авыруларга чыбык белән арткы якка 60 сугудан торган 30 процедура тәкъдим итә. Сугуның көче тәндә җөй барлыкка килерлек булырга тиеш. Галимнең әйтүенчә, җәрәхәтләрне дәвалау өчен организм иммунитетны эшкә җигә, эндорфиннар – “бәхет гармоннары” бүленеп чыга башлый, тәннең ресурслары мобилизацияләнә һәм пациентларга “тормыш тәме” кире кайта. Сперанский әйтүенчә, бу метод белән йөрәктәге җөйләрне дә давалап була икән. Суктырганнан соң калган җөйләрне дәвалаганда, организм йөрәктәгеләрен дә юып алгандай итә, имеш. Иммун системага кайсы җөйне дәваласа да барыбер дип раслый моны галим.",
    "description": "Иртәнге автобуста кеше аз иде. Тукталышларның берсендә чал чәчле бер рус агае кереп утырды. Аз гына утырып торды да, шофер таләбенә буйсынып, билет алу өчен алга китте.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/chybyk-beln-dvalau-5d99fdd7fbe6e700b099f822",
    "published_at": "2019-10-06",
    "views_count": 1264,
    "views_till_end_count": 960,
    "sum_view_time_sec": 167470,
    "comments_count": 10,
    "slug": "chybyk-beln-dvalau"
  },
  {
    "title": "Киселми торган кайгы һәм әҗерсез хәсрәт яки уңышка илтүче бер ысул",
    "cover": "https://avatars.mds.yandex.net/get-zen_doc/1581919/pub_5d9ca3edaad43600b1cde039_5d9ca42506cc4600b1241526/scale_1200",
    "body": "Аллаһның илчесе Мөхәммәд (салаллаһу галәйһи вәссәллам) үзенең хәдисләренең берсендә: «Ниятләнгән эшнең уңышлы төгәлләнүе өчен, аны яшерегез, чөнки чынлыкта һәр бәрәкәт иясенең үз көнләшүчесе бар», — дип киңәш бирә. Икенче бер хәдистә көнчелекнең һәр адәм баласы күңелендә борнап ята торган чир булуын искәртеп: «Өч нәрсә бар, алардан һичберәү котыла алмас: начар уй, көнчелек һәм яман юрау», — ди. Кешеләр арасында аерма шунда: изгелек ияләре калебнең бу өч чирен һәрдаим дәвалау белән мәшгульләр һәм, бу шөгыльләрендә уңышка юлыгып, йөрәкләрен чистартуга ирешәләр. Нәфес коллары исә әлеге хисләрдән күңелләрдә карурманнар үстерә һәм без хезмәт коллективларындагы коллегалар арасында, күрше белән күрше арасында, хәтта ки карындаш туганнар арасында сүнми торган ялкынлы конфликтлар күрәбез. Кайбер очракларда бу конфликтлар шул дәрәҗәгә җитә: бөтен халыкка фаш булалар, югары оешмалардан түбәнгә тикшерүләр китә, газетадан журналистлар чакырыла, әмма каршылык бик сирәк очракларда гына уңай хәл ителә. Көнчеләр үз арсеналларында булган барлык ысулларны эшкә җигәләр: җыелышларда җәнҗал куба, коллективта үз мәнфәгатьләрен яклаучы төркемнәр барлыкка килә, югары оешмаларга аноним әләк-шикаятьләр ява. Карыйсың: шактый дәрәҗәле кешеләр — талант ияләре —  астыртын ниятләр белән бер-берсен батыру өчен бер оешмадан икенче оешмага чабалар. Хезмәт коллективында гадәттә үзенең уңышлары, тышкы кыяфәте, хәтта тату гаиләсе белән башкалардан аерылып торучы шәхесләр көнчеләр һөҗүменә юлыгырга мөмкин. Мондый һөҗүмнең үз термины да бар, фәнни телдә ул моббинг дип атала. Моббинг объектына әйләнгән шәхеснең хәле кызыгырлык түгел. Аңа юкка-барга да бәйләнергә тырышалар, психологик яктан юкка чыгарырга омтылалар. Бернард Шоу тиктомалдан гына: «Көнләшүчеләрнең күплеге куркыта, юклыгы сагайта», — димәгән. Көнчеләр терроры гомуми эшкә һәрвакытта да зыян сала: спорт командалары җиңелүгә дучар була башлый, иҗат коллективлары дегрдация кичерә, матди байлыклар җитештерүчеләр зыянга эшләргә тотына. Шуңа күрә акыллы җитәкче — тренермы ул, директормы, бизнес хуҗасымы — коллективның рухи саулыгын кайгыртырга мәҗбүр. Күп кенә Көнбатыш илләрендә моббинг оештырган өчен җәза бирә торган махсус законнар да кабул ителгән. Германиядә, мәсәлән, хезмәт килешүенә һәм контрактларга моббинг турындагы махсус пункт кертелгән һәм әхлакый зыянны каплату өчен зур гына акчалата компенсация түләтү ихтималлыгы да каралган. Күрәбез, татарлар — көнче халык, бер-берсен батырырга ярата дигән раслау миф кына ул. Көнчелек, башкаларның уңышын күралмау — барлык халыклар вәкилләренә дә хас сыйфат.\nКөнләшүчеләр игътибарына юлыккан шәхеснең хәле мөшкел, әмма көнчеләрнең үз хәлләре аныкыннан да яманрак. Борынгы Рим шагыйре Овидий: «Көнче җәфалый һәм үзе дә җәфа чигә», — дигән.  Кемгәдер уңыш елмайган өчен хәсрәт чигүченең хәлен күз алдына китерегез. Кайгы өчен өчен сәбәпләр даими табылып тора, чөнки көнчелекнең бер сыйфаты — азны күп итеп күрү, татар халкы бу хакта: «Күрше тавыгы күркә булып күренә»,  — ди. Бу сыйфат хөсетле күңелне даими хәсрәттә тота. Әбү-әль-Фәраҗ атлы гарәп әдибе һәм галиме: «Ни өчен көнчеләр һәрвакыт хәсрәттә? Чөнки аларны үз уңышсызлыклары гына түгел, бүтәннәрнең уңышы да интектерә», — ди.  Гарсиан-и-Моралес исә аны: «Көнче бер генә тапкыр үлми, көндәшен мактаганнарын ишеткән саен җан бирә», — дип куәтли. Борынгы грек комедиографы Менандр: «Көнләшүче — үз-үзенә дошман, ул бит үз ирке белән сайлап алган газаптан интегә», — дип бәяли. Көнчелеккә иң тулы бәяне бирүче һәм аның иң зур зыян икәнен аңлатучы Әбү Ләйс Сәмәрканди хәзрәтләре. Ул әйтә: «Явызлыклар арасында көнчелектән дә зыянлырак булган нәрсә юк, чөнки көнчегә биш җәза ирешер: 1) киселми торган (бетми торган) кайгы; 2) әҗере-файдасы булмаган хәсрәт; 3) макталмый торган хурлыклар; 4) Аллаһы Тәгаләнең ачуы; 5) Аллаһтан аңа ярдәм ишекләре ябылу.\nКөнчеләр һөҗүменә юлыккан шәхескә алардан котылуның иң уңай ысулы — игътибар итмәү, һәрвакытта да яхшы кәеф белән йөрү. Үз күңелеңдәге көнчелектән котылуның да исә юллары бар һәм гади. Сенека бу хакта: «Башкаларныкы белән чагыштырмый гына үз өлешебездән канәгать булыйк, зуррак бәхетне күрүдән газапланучы бит беркайчан да бәхетле була алмый. Башыңа үзеңнән алда баручылар турында уй килгәндә, үзеңнән артта калучылар турында уйла», — ди. «Югарыга карап фикер йөрт, түбәннәргә карап шөкер ит» — дигән татар акылы да шул җөмләдән. Иман ияләре өчен көнчелекене йөгәнләүнең иң яхшы ысулы — нигъмәтләрнең Аллаһтан икәнен һәм үз өлешеңнең син дөньяга килгәнче үк тәкъдир итеп билгеләнеп куелганын аңлау. Синең өлешең котылгысыз сиңа булачак, аңа беркем дә кул  суза алмаячак, югалтканың исә синеке түгел. Һәр югалтуда исә риза булып сабыр иткәннәргә зур әҗерләр бар. Әҗерләрнең иң зурысы исә күңелен көнчелектән арындырып бүтәнәрнең уңышына сөенгән, югалтуларына көенгән кешегә. Бу дөньяны да ул рухи ләззәт белән тыныч үткәрә, ахирәте дә аның өметле. Пәйгамбәр (саллалаһу галәйһиссаләм) бервакыт сәхабәләрнең берсен оҗмах әһеле дип игълан итә. Габдулла бин Гас атлы сәхабә оҗмах әһеле дип игълан телгән кардәшенең өенә барып анда өч көн яши, аның гамәлләрен өйрәнә, әмма һичбер артык гамәл тапмый. Шуннан соң ул исән чагында ук оҗмах иясе булып табылган бу кешедән оҗмахка кайсы гамәле сәбәпле керүен сорарга мәҗбүр була. Җавап бик гади яңгырый: «Мин үземнең күңелемдә мөселманнардан һичберәүгә явызлык тапмыйм һәм Аллаһы Тәгалә аңа биргән нигъмәтләргә хөсетлек кылмыйм». Вакыйганың морале шулдыр ки, бәхетле буласың һәм уңышка ирешәсең килсә, күңелдәге кинәне һәм хөсетлекне үтер.",
    "description": "Аллаһның илчесе Мөхәммәд (салаллаһу галәйһи вәссәллам) үзенең хәдисләренең берсендә: «Ниятләнгән эшнең уңышлы төгәлләнүе өчен, аны яшерегез, чөнки чынлыкта һәр бәрәкәт иясенең үз көнләшүчесе бар», — дип киңәш бирә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kiselmi-torgan-kaigy-m-ersez-hsrt-iaki-uyshka-iltche-ber-ysul-5d9ca3edaad43600b1cde039",
    "published_at": "2019-10-08",
    "views_count": 80,
    "views_till_end_count": 63,
    "sum_view_time_sec": 4882,
    "comments_count": 2,
    "slug": "kiselmi-torgan-kaigy-m-ersez-hsrt-iaki-uyshka-iltche-ber-ysul"
  },
  {
    "title": "Разговор с молодостью",
    "cover": "https://avatars.mds.yandex.net/get-zen_doc/1583807/pub_5d9db7f0bc25145540f98ed0_5d9db81a06cc4600b1241c20/scale_1200",
    "body": "Недавно я прочитал рассказ Кира Булычева «Можно попросить Нину?». Герой рассказа — советский человек 1970-ых годов звонит женщине по имени Нина и нечаянно попадает в 1942 год. Трубку берет истомленная голодом в московской квартире двенадцатилетняя девочка Нина. Неожиданно время встречается со временем. Мужчина, сам переживший жестокие годы Великой Отечественной, передает маленькой девочке весть о Победе, о смерти Гитлера.\nСюжет, основанный на художественной лжи, заставил задуматься. Во многих сердцах сыновей Адама живет желание контактировать с прошлым и будущим. Первое желание кормит тоска-кручина, второе — мечта заглянуть в грядущее. Поэтому на эту тему написаны сотни фантастических произведений, тысячи ученых в поте лица пытаются изобрести машину времени. Однако можно с уверенностью сказать: машина времени навсегда останется химерой, неосуществимой мечтой. Нам не суждено заглянуть в будущее, даже планы на завтрашний день очень часто разлетаются вдребезги. Судьба фатально ведет нас по предначертанному  пути: не осуществляются многие желания. Только со временем понимаешь: то к чему мы неумолимо стремились было ущербным для нас. Или наоборот, то чего ты хотел избегать неожиданно оказывается для тебя благим. Только со временем, приобретая бесценный жизненный опыт, начинаешь понимать: за потерями следует находка, за тягостью приходит облегчение. Для того чтобы формироваться личностью необходимы падения, удары ножом в спину, попытки завистливых неприятелей выбить тебя с седла. Удары судьбы учат нас встать крепко на ноги, цепко ухватиться за седло.\nРассказ Булычева возвратил в меня в четвертьвековую давность. Это было для меня очень тяжелое, сложное время. Распад страны пережил я почти безболезненно. Общая боль переносится как-то легче. Проблемы личной жизни оказались острее и горше. Отец лежал на смертном одре, мать тоже прикована к постели неизлечимой болезнью. Сам был холост. Попытка жениться на любимой девушки разбилась вдребезги: наш разговор о свадьбе закончился расставанием на всю жизнь. Любопытно то, что на рассвете того дня мне приснился сон. Во сне открытым текстом чей-то голос сказал: «Это не твоя девушка, ищи другую». Этому не хотелось поверить, потому что и любимая, и я считали наше бракосочетание уже решенным делом. Оставалось согласовать только некоторые тонкости. Однако сон оказался правдивым. В тот день мы встретились и разошлись навсегда. Развод был вопреки нашему желанию. Пришлось делать предложение малоизвестной девушке. Сам готовился к свадьбе, а душа была полна искушениями. Тревоги не покидали меня. В голове постоянно вертелась мысль: «Будет ли удачной наша совместная жизнь.\nВ то время я был молодым и безбородым. И не мог бы поверить тому, что не пройдет и два десятилетия, я взращу бороду и она вся будет в сединах. Честно можно признать: если бы тогда мне показали мое пятидесятилетие, я не узнал бы себя.\nНачалом повествования был же рассказ «Можно попросить Нину». Бороду я не случайно упомянул. После прочтения фантастики Булычева у меня родилась мысль: «Ах, если бы такой телефон был у меня сейчас, я позвонил бы в тени дни подготовки к свадьбе и сказал бы: «Не беспокойся, все будет хорошо». Вдруг меня озарило, будто в голову стукнули молотком. Открыл зеркало и сказал своему белобородому отражению: «Ты ведь эти слова произнес тогда!» Действительно, в те дни далекой молодости мне приснился сон. Во сне один седобородый старик успокоил меня: «Не беспокойся, все будет хорошо». Старика во сне я тогда не узнал, теперь знаю уже.",
    "description": "Недавно я прочитал рассказ Кира Булычева «Можно попросить Нину?». Герой рассказа — советский человек 1970-ых годов звонит женщине по имени Нина и нечаянно попадает в 1942 год.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/razgovor-s-molodostiu-5d9db7f0bc25145540f98ed0",
    "published_at": "2019-10-09",
    "views_count": 3943,
    "views_till_end_count": 2902,
    "sum_view_time_sec": 361565,
    "comments_count": 17,
    "slug": "razgovor-s-molodostiu"
  },
  {
    "title": "Легкий способ обогащения или почему нельзя обращаться за кредитом банкирам?",
    "cover": "https://avatars.mds.yandex.net/get-zen_doc/1639101/pub_5da01a80fbe6e700b06e4f31_5da01accbd639600b1988c03/scale_1200",
    "body": "Банкиры не дают покоя: то «холодным звонком» уговаривают брать кредит, то смсками хотят поймать на крючок. Телефонные беседы я прерываю быстро: говорю, что денег хватает, в кредитах нет нужды, прошу больше мне не позвонить. Не проходит и день, получаю письменное предложение. В последний раз ситуация повторялась. Раньше хотели прельщать сто пятидесяти тысячными или трехсоттысячными кредитами, на этот раз сумма внушительнее — миллион пятьсот тысяч рублей хотят отдать на пять лет под 22,5 %. Однако я не прельщаюсь, потому что знаю: есть обещание Всевышнего уничтожит лихву, лишать благодати  имущество ростовщика. Если бы не это обещание, я сам отдал бы деньги банкирам на их же условиях. Обещание Всевышнего  выполняется неуклонно, ибо оно неизменно: каждый день мы слышим новости об обвале какого-то банка, о банкротстве кредитоманов. Статистику же инфарктов и инсультов на этой почве никто не ведет.\nОднако не секрет: каждая душа желает побольше денег и материальных благ. Вопрос как купить квартиру без ипотеки или автомобиль без кредитов задают мне очень часто. Господь миров же вместе с обещанием уничтожить лихву дает рецепт достижения благого богатства. В аяте 276 в суре «Бакара» Он говорит (смысл): «Аллах уничтожает лихву и приумножает пожертвования». Вторая часть обещания также выполнятся  непрестанно. Обладатели веры всегда проявляют непоколебимую решительность в этом вопросе и их надежды всегда оправдываются, ибо для Всевышнего нет трудностей в выполнений обещанного: он открывает двери там, где их нет, прокладывает дороги где угодно. Всемирно известные миллиардеры-филантропы на своем опыте подтверждают истинность этого обещания. Японец по происхождению американский бизнесмен Роберт Киосаки пишет, например, по этому поводу: «Всякий раз, когда у вас чего-то не хватает или вы в чем-то нуждаетесь, сначала отдайте это другим, и вам воздастся сторицей. Это правило применимо к деньгам, улыбкам, любви и дружбе. Я понимаю, что иногда делать это хочется меньше всего, но мне этот способ всегда помогал. Я просто верю в принцип обратимости и отдаю то, что мне нужно. Когда мне нужны деньги, я их отдаю, и они возвращаются ко мне в многократном количестве». Но все же есть некоторые тонкости. Во-первых: милостыню нужно отдать искренно, только ради Всевышнего. Деньги отданные с прагматической целью обогащения обычно теряются (это подчеркивает и Киосаки). Во-вторых, не нужно ждать появления лишних денег, отдай то, что тебе не хватает. Милостыня, отданная с искренним намерением, возвращается  приумноженным. Учитывать надо еще одно важное обстоятельство: отдав милостыню, нельзя лежать на боку, ожидая манну небесную. Всевышний создает причины и воспользоваться ими уже твоя очередь. Ленивые души наказываются бедностью. Есть еще другие условия достижения благодати. Это уже другая тема.",
    "description": "Банкиры не дают покоя: то «холодным звонком» уговаривают брать кредит, то смсками хотят поймать на крючок. Телефонные беседы я прерываю быстро: говорю, что денег хватает, в кредитах нет нужды, прошу больше мне не позвонить.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/legkii-sposob-obogasceniia-ili-pochemu-nelzia-obrascatsia-za-kreditom-bankiram-5da01a80fbe6e700b06e4f31",
    "published_at": "2019-10-11",
    "views_count": 462,
    "views_till_end_count": 353,
    "sum_view_time_sec": 38685,
    "comments_count": 4,
    "slug": "legkii-sposob-obogasceniia-ili-pochemu-nelzia-obrascatsia-za-kreditom-bankiram"
  },
  {
    "title": "Салах Атыя — предприниматель, создавший совместный бизнес с Владыкой миров",
    "cover": "https://avatars.mds.yandex.net/get-zen_doc/1918821/pub_5da17ff804af1f00b1ede599_5da1803679c26e64774060f2/scale_1200",
    "body": "Человеческой душе свойственно стремление к богатству. Мало среди нас  людей, не желающих получить более высокую заработную плату или начать успешный бизнес. Однако в условиях России осуществить такие мечты трудновато: зарплаты ниже плинтуса, бизнес задушен высокими налогами и силовиками. Кроме того без начального капитала в мире бизнеса делать нечего. Если просить кредит у банков, твое имущество будет принадлежать им и годами придется работать на процентщиков. В таком имуществе не будет благодати. Это уж точно. Есть один способ: нескольким людям можно объединиться и начать общее дело. Найти надежного партнера тоже непросто. Однако имеется один надежный партнер, он никогда не поступает вероломно. Совместные с ним проекты всегда прибыльны: расходованные тобою средства он возвращает, увеличив как минимум десятикратно. Жаль, большинство людей отказывается с ним сотрудничать. В эти дни, когда все мировое бизнес-сообщество полно предчувствием небывалого до сих пор кризиса, хочу рассказать вам об этом надежнейшим партнере, ибо сегодня самый раз следовать словам Рокфеллера: «Я всегда старался превратить каждое бедствие в возможность». Еще у него есть крылатые слова: «Если у тебя мало денег, надо делать бизнес. Если денег нет совсем, надо делать бизнес срочно! Прямо сейчас!»\nМного лет назад в Египте в бедной семье родился мальчик по имени Салах. В детстве ему всегда приходилось свести концы с концами: новую одежду не видел, жил очень скромно и всегда испытывал нужду. После окончания вуза, чтобы выйти из бедственного положения и навсегда освободиться от ловушки нищеты он решил открыть птицефабрику. Для накопления необходимого капитала девять бедных вчерашних студентов объединились: каждый еле-еле достал денег в сумме двухсот египетских фунтов. Для начала дела не хватало десятого партнера. Тогда Салах сказал друзьям: «Пусть 10 вкладчиком будет Всевышний Творец. Десятую часть прибыли мы будем расходовать на его пути и попросим в ответ успеха и благодати в нашем деле». Бизнес, начатый совместно десятым вкладчиком, оказался исключительно успешным. Первые же продажи оказались сверхприбыльными и, окрыленные удачей молодые предприниматели, увеличили долю Владыки миров до двадцати процентов. С каждым годом у них бизнес рос и укрепился и долю самого надежного партнера они увеличили до пятидесяти процентов.  Деньги Дарующего Властелина они расходовали сначала на открытие в селе начальной школы для мальчиков и для девочек. Затем открыли университет, прокладывали железную дорогу и проезд для студентов сделали бесплатным.\nВ то же время оказали помощь всем беднякам в деревне: их трудоустроили, выделили деньги для их проектов. В селе не осталось не одного бедняка. Колесо их бизнеса крутилось все быстрее и быстрее. В итоге Салах — инициатор проекта — весь бизнес передал Властелину миров и стал работать на него. Сладость служения Богу ему понравилось больше всего. Вот такая поучительная история.",
    "description": "Человеческой душе свойственно стремление к богатству. Мало среди нас  людей, не желающих получить более высокую заработную плату или начать успешный бизнес.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/salah-atyia--predprinimatel-sozdavshii-sovmestnyi-biznes-s-vladykoi-mirov-5da17ff804af1f00b1ede599",
    "published_at": "2019-10-12",
    "views_count": 509,
    "views_till_end_count": 429,
    "sum_view_time_sec": 42904,
    "comments_count": 2,
    "slug": "salah-atyia--predprinimatel-sozdavshii-sovmestnyi-biznes-s-vladykoi-mirov"
  },
  {
    "title": "Купить «Пчелу» и… разбогатеть?",
    "cover": "https://avatars.mds.yandex.net/get-zen_doc/1640581/pub_5da2c81e79c26e6477406849_5da2c8551ee34f7325299cfa/scale_1200",
    "body": "Как только открыл сегодня утром почту, наткнулся на очередное письмо желающих мне легкого счастья. Только за пятьдесят тысяч рублей предлагают чудо-прибор «Пчела», помогающий зарабатывать 200 тысяч за один день. Прибор, срок окупаемости которого составляет всего 6 часов, можно купить и в рассрочку, вносив первоначальный взнос — пять тысяч рублей. Люди сутками трудятся на полях, держат скот, в детских садах воспитывают детей, врачами дежурят  в больницах и делают сложные операции, сантехники чистят канализации за сущие гроши, а ты — счастливчик, через онлайн банк переводишь всего 5 тысяч рублей и становишься обладателем чудо-прибора, и… каждый час деньги будут падать дождем в твой кошелек. Кредит в 45 тысяч рублей ты оплатишь без труда. Впрочем, в письме все четко объяснено: из твоих доходов долог будет вычитаться автоматически и тебе даже не нужно будет беспокоиться по этому поводу. Но надо констатировать правду: купив прибор, тебе надо будет ходить среди людей. Чудодейственное устройство будет снимать незаметно с карт чужих людей 999  рублей. Сами они, конечно, никогда не узнают,  что ты обокрал их.  Тебе просто нужно находиться в расстоянии 30 метров от  несчастного. Обладатель карты не спасется даже если едет на машине. Представь себе: на улице проезжают автомобили бесконечным потоком, а в твой карман льются деньги.\nОднако прежде чем вносить первоначальный взнос, надо верить в одну вещь: теоретически, конечно, такой прибор возможен, но даже если он существует, его тебе никто не станет его продавать. Заплатив за него кровные деньги, считай, что тебя записали без очереди в список буратин. От сказочного героя ты будешь отличаться только тем, что он, хоть и наивный, но совесть свою имеет, а ты продал свою честь за кредит и деньги за это сам вносил в карман своих грабителей.\nРоссия последних лет похожа на инкубатор Остапов Бендеров. Здесь они каждый день вылупливаются десятками да сотнями и засучив рукава выходят на работу. Мошеннические схемы распространяются головокружительной скоростью. В одном из последних номеров «Российской газеты» рассказывается об одной из таких схем. Тебе звонят из Москвы по телефону Министерства юстиции или Следственного комитета, объявляют об открытом тебе уголовном деле и предлагают бесплатного адвоката. «Адвокат» потом сам знает как «доить» тебя. Ныне, оказывается, имеются такие технологии: на телефоне появляется номер совсем другого абонента.\nЕсли бы не было так много «Буратин», не расплодились бы Остапы Бендеры с такой скоростью. Чтобы не попасть в крючок мошенников, нужно никогда не подписывать банковские документы, не теряться когда тебе звонят по телефону, надо тщательно скрыть данные банковских карт. Но и тогда нельзя считать себя стопроцентно застрахованном. Вероятно, когда-нибудь появиться настоящий прибор типа «Пчела» и креативные мошенники начнут доить с карт наши деньги.",
    "description": "Как только открыл сегодня утром почту, наткнулся на очередное письмо желающих мне легкого счастья. Только за пятьдесят тысяч рублей предлагают чудо-прибор «Пчела», помогающий зарабатывать 200 тысяч за один день.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kupit-pchelu-i-razbogatet-5da2c81e79c26e6477406849",
    "published_at": "2019-10-13",
    "views_count": 55,
    "views_till_end_count": 38,
    "sum_view_time_sec": 5183,
    "comments_count": 0,
    "slug": "kupit-pchelu-i-razbogatet"
  },
  {
    "title": "Балык ашап, кылчыгын сату",
    "cover": "https://avatars.mds.yandex.net/get-zen_doc/1652143/pub_5da31dd4bd639600b1989f42_5da31e9fc7e50c00af78e3de/scale_1200",
    "body": "Тормышта еш кына шулай да була: чибәр ир һәм сөйкемсез хатын бергә яшәп яталар, яисә өнне алырлык тупас ир янәшәсендә тулган ай кебек йөзле хатынга тап буласың. Читтән караганда бик гаҗәп булып тоелса да, кайвакытларда мондый парларның үзләрен бик бәхетле хис иткәннәренә дә юлыгасың. Г. белән М. бәхетле булганнардырмы, әмма антиподлар иде. М. Чибәрлек конкурсында беренчелекне алырлык ук булмаса да, сөйкемле генә кыз. Андыйлар гадәттә бер күрүдә үк гашыйк итмәсәләр дә, вакытлар үтү белән үзләренә игътибар иттерәләр. Мин дә беренче тапкыр аңа магнитофонга яздырган җырын тыңлагач игътибар иттем. Гашыйк итте дип әйтмим, шулай да тавышын ишеткәч, М. га ихтирамым артты. Җыр мәхәббәт турында, әмма сирәк яңгырый торганнардан иде. Эстрадада еш яңгырап таушалып бетмәгән җырны тыңлау күңелгә бер ләззәт бирә, шуңа өстәп бу М. ның зәвыгы булуы хакында да сөйли иде. М. җырны хис белән, йөрәк белән башкара, тавышы да йомшак һәм ягымлы. Бәлки инде мин болар хакында күптән оныткан да булыр идем. Утыз елдан артык вакыт үткәч, курсташ кызларның байтагы онытылган. М. исә хәтергә үзенең сәер гыйшкы белән кереп калган. Хәер, бу очракта сөю-мәхәббәт турында сөйләү урынсыз да бугай. Тик шулай да сүз гаилә кору хакында бара.\nГ. бездән бер курска югарырак иде. Укуы да безнең бүлектә түгел. Бе-раз бөкрәебрәк йөри торган, какча гына кыска гәүдәле бу егеткә гадәттән тыш әрсезлеге булмаса, игътибар да итмәсләр иде. Ләкин Г. искиткеч карьерист иде, көчлеләргә тәлинкә тоту, ялагайлык, көчсезләргә карата золым кылу – аның көндәлек тормышы. Факультетның активистларыннан берсе, укуда әллә ни алдыра алмаганга күрә, ул күбрәк үзен тулай торак, студсовет тирәсендә күрсәтергә ярата. Физик яктан үтә зәгыйфь булса да, тулай торакта ара-тирә була торган егетләр арасындагы конфликтларның үзәгендә дә еш күренә. Билгеле, йодрыгын ул һәрвактта да көчлеләр ягыннан торып төйни иде. Аның золмыннан еш кына кызлар да интегә, вакчыл, үчлекле бу натураны һәркем әйләнеп узарга тырыша. Шуңа да кызлар арасында Г. ның абруе аеруча юк иде.\nКөннәрдән бер көнне Г. М. тирәсендә күренә башлады һәм алар яхшы ук дуслашып киттеләр. Бу кадәресе көтелмәгән бер хәл буларак кабул ителде, әмма бераздан күнегелде. Г. белән М. ның аерылгысыз дуслыгына гаҗәпләнми башладылар. Кыз үзенең егеттән күпкә өстенлеген әйбәт тоя иде шикелле. Ул аны үзенең вак-төяк йомышына чаптыра, өстәл җыештыру, савыт-саба юу кебек мәшәкатьләрне дә Г. буйсынучанлык белән башкара. Бу аңа абруй өстәмәсә дә, егетнең үзенә ошый иде, ахрысы.\nМ. ның исә армиядә сөйгәне дә булган икән. Язгы, кояшлы көннәрнең берсендә ул кайтып төште һәм тулай торакка да килде. Аның кайтачагы ничектер алдан ук билгеле булды, бөтен курс бу вакыйганы көтте. Мәхәббәт өчпочмагының чишелеше күпләрне кызыксындыра иде. Бигрәк тә Г. ның бу ситуациядә үзен ничек тотачагы кызыклы иде. Зәгыйфь булса да, үчлекле егет, ихтимал, М. ның сөйгәне тулай торакка килергә җөрьәт итсә, егетләр җыеп аны кыйнатыр дип көтелде. Чөнки Г. ның мондый интригалар оештыру өлкәсендә тәҗрибәсе зур иде. Ничектер миңа вакыйганың шаһите булырга туры килде. Мин кайтып килгәндә ыспай гәүдәле, хәрби киемле чибәр генә егет тулай торак каршында басып тора иде, «общага»дан аңа таба ашыгып чыгып килүче М. да күренде. М. солдат белән нәрсәдер сөйләшеп калды, мин кереп киттем. Вестибюльдә мескен карашын пыяла ишеккә төбәп урамга карап торучы Г. күренде. Күрәсең, аңа ишекнең теге ягына чыгу тыелган иде. Хәер, чыгып та берни эшли алмас, солдат белән бергә-бер чыгарга анда көч тә, кыюлык та җитәрлек түгел иде.\nБарысы да алдан хәл ителгән булып чыкты. Көрәшсез «дуэль»да Г. җиңде. М., күрәсең, сөйгәне белән араны өзәргә генә очрашкан. Йөрәккә кемне яратырга һәм кем белән араны өзәргә икәнлеген кушып булмый торгандыр, дип уйладык ул чакта. М. ның Г. ны яратуын гаепләрлек сәбәп табып булмый иде. Айлар үтте. Г белән М. инде гаилә корырга килештеләр. Барысы да табигый, гадәти агышта кебек иде. Бервакыт шулай сүз чыгып М. белән сөйләшергә туры килде. Ниндидер бер эшкә бәйле рәвештә Г. телгә алынды. «Г. мы?.. –диде М. чыраен сытып. – Каян ул эшне булдырсын. Ахмак бит ул, аңгыра, чүп…» Бу сүзләрне әйткәндә М. ның җирәнүе йөзенә чыккан иде. Тик шулай да М. үзе ачыктан-ачык «чүп» дип атаган егет белән араны өзәргә аз гына да уйламый иде. Бу сүзләрдән соң никтер М. га булган ихтирам юкка чыкты. Балыгын ашап, кылчыгын сатарга яратучы кызлардан, ахры, бу дип уйлап куйдым.",
    "description": "Тормышта еш кына шулай да була: чибәр ир һәм сөйкемсез хатын бергә яшәп яталар, яисә өнне алырлык тупас ир янәшәсендә тулган ай кебек йөзле хатынга тап буласың.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/balyk-ashap-kylchygyn-satu-5da31dd4bd639600b1989f42",
    "published_at": "2019-10-13",
    "views_count": 386,
    "views_till_end_count": 306,
    "sum_view_time_sec": 33306,
    "comments_count": 0,
    "slug": "balyk-ashap-kylchygyn-satu"
  },
  {
    "title": "Ай-ти алгарыш һәм идарә яки бомжларга ничек ярдәм итәргә?",
    "cover": "https://avatars.mds.yandex.net/get-zen_doc/97540/pub_5da35b4ce4f39f00b228d876_5da35bb843fdc000adac6852/scale_1200",
    "body": "Хәзерге балалар космонавт та түгел, инженер да түгел, я Президент, я депутат, бер дә булмаса бухгалтер булырга хыялланалар, чөнки беләләр: халык хезмәтчесе булу — мактаулы эш. Үз хезмәтчеләренә халык әйбәт түли, бюджетның иң югары чыгымнары гадәттә сәламәтлек саклауга да, мәгариф өлкәсенә дә түгел, идарә итү аппаратын тотуга юнәлтелә. Балаларны да, кандидат чагында депутатларны да бер максат-омтылыш берләштерә: идарә олимпына менеп урнашкач, йортсыз-җирсез халыкка, мазлумнарга ярдәм итү. Сайлау алды программалары изге ниятләр белән мөлдерәмә тулган була. Мондый югары максатларны куючылар үз күңелләрендә ихлас та булалар, аларны алдашуда, икейөзлелектә гаепләргә ярамый. Ә менә халыкка ярдәм итү өчен старт мәйданчыгына менеп урнашкач, ягъни депутатлыкка ирешкәч, министр булгач, шайтан башка, җен башка килеп чыга. Фикер аңлаешлырак булсын өчен аны янкилар тормышыннан бер сюжет белән иллюстрациялик. Бер американ сөйли. «Күптән түгел үз ишегалдымдагы чәчәк клумбасында эшләгәндә, өйләренә кайтып баручы күршеләремне күрдем», — ди. Күршеләр  сөйләшеп киткәннәр, чәчәкләр белән мәш килүче танышлары аларның кечкенә кызларыннан кем булырга теләвен сораган. Кызчык АКШ Президенты булырга тели икән. «Президент булсаң, беренче чиратта син нәрсә эшләр идең?» — дип кызыксынган әңгәмәдәше. «Барлык йортсыз-җирсезләрне ризык һәм торак белән тәэмин итәр идем», — дигән  горурлык белән кызчык. Әти-әни дә шатлыктан балкып торалар икән, сорау биргән таныш та куанган һәм кызга бу олы максатка ирешүгә бүгеннән үк керешеп булачагын әйткән: «Син минем бакчадагы чүпләрне ута, ишегалдын себерергә булыш, мин илле доллар акча түләрмен һәм без соңыннан, икәү барып, ул акчаны кибет янындагы бомжга бирербез», — дигән. Кыз берничә секунд уйлап торган да: «Ә ни өчен ул бомж үзе килеп Сезнең бакчада эшләми, илле долларны шуңа гына түләр идегез», — дигән.\nОлы максатлар гадәттә ихлас хыяллар белән өретелгән була, ә тормыш чынлыгы исә прагматизмны ярата төшә. Безнең депутатлар да максатларына ирешкәч, халыкның эшләргә теләмәүче, ялкау икәнен күреп алалар һәм сайлау алдыннан вәгъдә иткән «прәннек»не камчы белән алыштырыга кирәклеген аңлыйлар. Нәтиҗәдә дума принтерыннан безне кысучы, эшләргә һәм салым түләргә мәҗбүр итүче кануннар котырган темплар белән төшеп кенә тора. Һәр канунны тормышка ашыру өчен яңадан-яңа структуралар туа, чиновниклар армиясе кызу темплар белән үрчи. Министрлар инде элеккечә кул астындагыларны селектор төймәләренә басып кына чакырып идарә итә алмый башлыйлар, ай-ти технологияләрне ярдәмгә чакырырга туры килә. Алар исә, күргәнебезчә, кыйммәт йөри. Боларның барысын да тәэмин итү өчен яңа салымнарга ихтыяҗ туа, яңа законнар кабул ителә, салым җыючы структураларны ишәйтмичә булмый. Түрәләр салым җыю өчен, салымнар исә түрәләрне тоту өчен кирәк булып чыга. Менә шундый йомык әйләнә эчендә бөтерелә дәүләтләр. Президентлар экономия өчен идарә итү аппаратын кыскартырга омтылып карыйлар, кыскарту өчен яңа структуралар төзергә кирәк булып чыга һәм без бюракратиянең ай-ти алгарыш белән коралланган яңа катламын күрәбез. Асылда болар барысы да йортсыз-җирсез халык мәнфәгатьләреннән чыгып эшләнә.\nОктябрь революциясенә кадәр Идел буенда Николай Бугров дигән миллионер яшәгән. Бурлаклар нәселеннән булган ул эшмәкәр он белән сәүдә иткән, тегермәннәр тоткан, Россия армиясен он белән тәэмин итү өчен контракт откан. Бизнесының 45 процент табышын ул янгын чыгып йортсыз-җирсез калучыларга йорт салып бирү өчен, мохтаҗларны ашату өчен тоткан. Аның компьютеры да, компьютерга программа-кушымталары да булмаган. Бөтен бухгалтерияне берүзе алып барган, документларын кесәсендә йөрткән. Танышлары бик кыстагач, ул бухгалтер яллаган, әмма өч ай буе эшсез түшәмгә төкереп ятканнан соң, бухгалтеры мондый шартларда хезмәт хакы алып эшләргә оялуын әйтеп, эштән азат итүне сораган. Шулай да бизнесы бик нык киңәеп, бөтен Идел буе сәүдәсен үз кулында тота башлагач, Бугров бер бухгалтер ялларга мәҗбүр булган, аңа бик яхшы түләгән. Эше дә уң барган, мөлкәте дә арткан. Хәзерге шартларда Бугровка да бухгалтерларның тулы бер армиясен тотарга, аларны компьютерлар һәм ай-ти продуктлар белән тәэмин итәргә туры килер иде, билгеле. Бөтен байлыгы идарә итү аппаратына тотылып беткәч, ул да йортсыз-җирсезләр хәсрәтен кайгыртудан туктап, теге американ кызчык кебек: «Алар ник үзләре эшләмиләр?» — дигән дөрес һәм прагматик сорау куярга мәҗбүр булыр иде.",
    "description": "Хәзерге балалар космонавт та түгел, инженер да түгел, я Президент, я депутат, бер дә булмаса бухгалтер булырга хыялланалар, чөнки беләләр: халык хезмәтчесе булу — мактаулы эш.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/aiti-algarysh-m-idar-iaki-bomjlarga-nichek-iardm-itrg-5da35b4ce4f39f00b228d876",
    "published_at": "2019-10-13",
    "views_count": 16,
    "views_till_end_count": 10,
    "sum_view_time_sec": 642,
    "comments_count": 0,
    "slug": "aiti-algarysh-m-idar-iaki-bomjlarga-nichek-iardm-itrg"
  },
  {
    "title": "Караклык һәм Ватанны сөю",
    "cover": "https://avatars.mds.yandex.net/get-zen_doc/1704908/pub_5da4236f06cc4600b14b433a_5da423a13639e600ae1ad336/scale_1200",
    "body": "Согуд Гарәбстанында йөргәндә, типик россияле бер нәрсәгә игътибар итми калмый. Кунакханә каршында кара тәнле сатучылар төрле сувенирлар, кием-салым, көнчыгыш халык медицинасында куллана торган кыйммәтле дарулар тезеп салалалар. Көн саен тыйнак кына урам сәүдәсе башлана. Теләгән товарны кулыңа тотып карый аласың, бәясен төшерү өчен сатулашырга мөмкин. Сатып алучылар товар актарганда, сатучы үзен бик тыныч тота, күзләре белән синең кулыңны, кесәңне тикшерми. Теләсә дә ул бар кешене дә контрольдә тотып бетерә алмас иде, чөнки «сәүдә рәте» берничә метрга сузылган, сәүдәгәр исә ялгыз. Аңлашыла инде: видеокамералар да юк. Ул гына да түгел, намазга азан әйтелүгә, сәүдә урыны бушап кала: сатып алучылар да, сәүдәгәрләр дә гыйбадәткә ашыгалар. Халык төркеме намаздан кайтып килә, ә кырык тартмачының товарлары җирдә таралып ята. Потенциал сатып алучылар инде яңадан сайлана башлыйлар, сатучы исә байтакка күренми әле. Сәүдә исә алыш-биреш ясаучы яклар икесе дә урыннарына урнашып беткәч кенә башлана. Моңа беркем дә гаҗәпләнми, нәрсәнедер сумкага яисә кесәгә яшерергә мөмкин дигән уй беркемең дә башына килми. Безнең «несун» тәрбиясе алган россиялеләр дә үзләрен тыныч тоталар. Дөрес, бирегә хәрамнан тыелырга өйрәнгән катлам килә, әмма Ватанда мәчетләрдә дә видеокамералар куелуын һәм адым саен кыйммәтле әйберләрне җыеп йөртергә кирәклеге турында кисәтүле белдерүләргә юлыгуыңны исәпкә алганда, көнчыгышта атмосфераның бөтенләй башка икәненә игътибар итми калып булмый.\nКилешәсездер: бездә сәүдә кагыйдәләре бөтенләй башка. Бер-береңә ышанмаучылык мохитендә яшибез. Урамда товар калдырып китү түгел, рәсми рәвештә, бөтен шартын китереп товар сатып алганда да буш тартма тоттырып җибәрмәсләр дип ышанып әйтеп булмый. Әле күптән түгел генә улым чит илдән үзенә кыйммәтле телефонга заказ ясаган иде. Посылка «Россия почтасы» аша килеп тә җитте һәм почта бүлекчәсенә барган егеткә буш посылка тартмасы тоттырганнар. Әле ярый шул урында тартманы сүтеп карарга башы җиткән, нәтиҗәдә, акт төзеп, түләнгән акчаны кире кайтарырга мәҗбүр булганнар. Телефонның кайсы почта бүлекчәсендә югалганын да ачыкладык дип әйткәннәр шикелле. Әмма «Россия почтасы»нда  чит илдән килгән посылкалар белән ни эшләгәннәре инде күптән бөтен илгә мәгълүм. Ачалар, актаралар һәм буш тартманы төргәкләп клиентка җибәрүдән аз гына да оялмыйлар. Посылкалар йөртүче оешма исә хөкүмәттән субсидияләр сораудан туктамый, зыянга эшли, ул табышка эшләсен өчен, имештер, аны үзгәртеп корырга кирәк, моның өчен 145 миллиард сум гына акча таләп ителә икән. Триллионны бирсәң дә бер бизнес та мондый тоталь  караклык шартларында табышка эшли алмаячак, моны аңлау өчен даһи менеджер булырга кирәкми.\nКараклык эпидемиясе илнең бөтен яшәү даирәсен инде күптән яулап алды. Ышанычлы бер катлам калмады, мал өчен, кыска гомерне татлы итеп яшәп тизрәк үткәреп җибәрү өчен барган марафон узышында намус онытылды, абруй турында уйлап беркем дә мәшәкатьләнми башлады. Яман шеш белән авыручыларны дәваларга тотыла торган сирәк препаратлар да караклык объектына әйләнгән илдә башка тагын нигә өметләнергә була? Чит ил клиникаларының берсендә дәваланып кайткан авыруларның берсе социаль челтәрдә сөйли. Дәвалануны Ватанда төгәлләп бетерерсез дип, кулына берничә ампуладан торган кыйммәтле дару тоттырганннар. Әмма россияле «ак чәчәкләр»нең холкын яхшы белгән чит илдәге коллегалары ампулаларны күз алдында ачып уколны шунда ук ясауны таләп итегез дип кисәтеп куярга да онытмаганнар. Илдәге ак халатлар исә бу таләпкә бик сөенеп китмәгәннәр, билгеле, әмма аны үтәми кала алмаганнар, ләкин шунда да сатулашып файда алу әмәлен тапканнар: ампуланы күз алдында ачкан өчен биш мең сум гына акча таләп иткәннәр.\nРоссиядә фармацевтика өлкәсендә уңышлы эшли торган «Биокад» исемле биотехнология компаниясе бар. Аның уңышының бер күрсәткече шул: соңгы бер ел ярым эчендә чит илләргә дару сату өчен 700 миллион доллардан артык суммага контракт төзеп өлгергән. Мондый компанияләр күбрәк булса, Россия күптән инде нефть инәсеннән төшәр иде. Тик «Биокад» соңгы көннәрдә Россия компанияләре тарафыннан талануы, ул җитештергән ракка каршы даруларның урлануы һәм сатуга чыгарылуы турында игълан итә. Бу хакта инде ул хокук саклаучыларга тугыз гариза язып өлгергән. «Русэкомед» дигән оешма тарафыннан талануы турында белдерү «Биокад» сайтында 29 октябрьдә пәйда булды. Бу конфликтның куркыныч ягы шунда: урланган препартатны транспортировкалау һәм саклауга аерым таләпләр бар, шул таләпләр сакланмаса, дару агуга әйләнергә мөмкин.  Биокад җитәкчелеге даруларны урлап сатучы компаниянең бу таләпләрне саклый алуына ышанмый, пациентлар тормышына куркыныч яный дип белдерә.\nМоңа өстәп тагын ни әйтик: мал артыннан куып томаланган күзләр илне тын катастрофага алып баралар. Ил җитәкчелеге исә патриотик тәрбия өчен чыгымнарны арттыру турында игълан итә. Үзенең һәр адымда талануын күреп үскән гражданнарда вәгазь тыңлап кына ватанпәрвәрлек хисләре үсмәс шул. Элементар тәртип урнаштыру гына үзхөрмәт дигән сыйфатны үстерә ала, киресенчә булганда, миллиардларының югалуы белән бергә, канәгатьсезлек орлыклары салына ватандпашлар күңеленә. Ракка каршы уколны акча түләп ясатырга мәҗбүр булган пациент та үкенә әнә: ник мин башка илдә тумадым икән, ди.",
    "description": "Согуд Гарәбстанында йөргәндә, типик россияле бер нәрсәгә игътибар итми калмый. Кунакханә каршында кара тәнле сатучылар төрле сувенирлар, кием-салым, көнчыгыш халык медицинасында куллана торган кыйммәтле дарулар тезеп салалалар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/karaklyk-m-vatanny-siu-5da4236f06cc4600b14b433a",
    "published_at": "2019-10-14",
    "views_count": 33,
    "views_till_end_count": 24,
    "sum_view_time_sec": 4166,
    "comments_count": 0,
    "slug": "karaklyk-m-vatanny-siu"
  },
  {
    "title": "Бюджет дип атаргамы, буш хыял дипме?",
    "cover": "https://avatars.mds.yandex.net/get-zen_doc/237236/pub_5da56744c31e4900b0d9e0ef_5da567d58f011100ae556977/scale_1200",
    "body": "Ил хөкүмәте ел саен көз айларында алдагы елларга бюджет күлмәге тегү белән шөгыльләнә. Федерль бюджетны үлчәү һәм кисү — шактый мәшәкатьле һәм кыен эш. Бердән, президентның май указлары бөек алгарыш һәм биеккә сикерү таләп итә. Икнчедән, бюджет кулланучылар итәкне үзләренә табарак тартып, ялангач урыннарын капларга телиләр. Өченчедән, финанс министрлыгы артык акчаларны Милли байлык фонды дигән капчыкка тутырып, чит илләргә ташып куюны алга сөрә. Май указларын үтәлде һәм үтәлә дип кәгазьгә язып куюның берние дә юк. Ә менә сәламәтлек саклау, мәгариф, фәкыйрьлекне бетерү өчен акча бүлү катлаулырак, чөнки акчаны үзләренә күбрәк итеп көч структуралары таләп итә. Чиновникларны да ач калдырып булмый. Шуңа күрә бюджет тирәсендә шау-шу беркайчан да тынмый ул. Быелгы бюджетны да әле төгәл итеп тәгаенләп бетермәделәр, Хисап палатасы аның проектын чынбарлыкка туры килми дип шаулый да башлады инде. Аудиторларның рәсми бәяләмәсе аларның сайтында игълан ителде, аның белән теләге булган һәркем укып таныша ала. Икътисади үсеш министрлыгы бюджетның өч вариантын әзерләгән, Хисап палатасы аларның өчесен дә чүпкә чыгарып маташа.\nАудиторлар алдагы елларда бюджет проектында игълан ителгән үсеш булмаячак дип баралар. Путин чиновниклардан еллык үсеш темпын 3,1 процентка җиткерүне таләп итә. Президент кушкач, кәгазьгә үсешнең шундый параметрын язалар да куялар иде. Тик Хисап палатасы белгечләре бик яхшы дигәндә үсеш 1,5-2 проценттан артмаячак дип баралар. (Бу юлларның авторы соңгы санның да түшәмнән генә алып куелуын әйтергә тели). Үсешнең тиешле югарылыкта булмаячагы мәгълүм бит инде: салымнар күтәреп, бәяләр үстереп югары сикергән икътисад юк әле дөньяда. Хөкүмәт белгечләре Милли проектлар үсешкә китерер, структур реформалар булышыр, инвестицияләр артып безне алга өстерәрләр дип ышана.  Милли поектларның шома тәгәрмәчтә буш әйләнеш ясап утырулары бүген үк мәгълүм инде. Хисап палатасы инвестицияләр дә артмаячак дип бара. Үсеш булмагач, бюджет проектында күрсәтеләгән акчалар да җыелмас дип кискенләшә. Акчалар җыелган очракта да, алар тулысынча икътисадка эшләми ич әле. Байтагы урлана. Әле менә соңгы көннәрдә генә Чиләбе өлкәсенең икенче губернаторы 20 миллиард сум акчаны урлап чит илгә качты. Аннан алдагы губернатор да нәкъ шулай ук эшләгән иде. Шулай булгач Хисап палатасының тыйнак кына тәнкыйте белән без дә килешик инде.",
    "description": "Ил хөкүмәте ел саен көз айларында алдагы елларга бюджет күлмәге тегү белән шөгыльләнә. Федерль бюджетны үлчәү һәм кисү — шактый мәшәкатьле һәм кыен эш.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/biudjet-dip-atargamy-bush-hyial-dipme-5da56744c31e4900b0d9e0ef",
    "published_at": "2019-10-15",
    "views_count": 30,
    "views_till_end_count": 17,
    "sum_view_time_sec": 396,
    "comments_count": 0,
    "slug": "biudjet-dip-atargamy-bush-hyial-dipme"
  },
  {
    "title": "Павлик Морозов феномены",
    "cover": "https://avatars.mds.yandex.net/get-zen_doc/98843/pub_5da6f042e4f39f00b1e695d9_5da6f08998fe7900b1184f10/scale_1200",
    "body": "Үткән гасырның 50-80 еллар мәктәбендә тәрбияләнгән буыны Павлик Морозовны, әлбәттә, яхшы хәтерли. Элек, ичмасам, пионер отрядлары, комсомол оешмалары бар иде, аларда яшьләргә тәрбия бирелә иде, дип күз яшьләре сыгарга яратучы өлкәннәрнең байтагы Павлик Морозов исемендәге дружиналарда һәм пионер отрядларында тәрбия алды. Шундый берничә герой-пионер бар иде: алар бәхетле совет балаларының кумирына әйләндерелгән, боларга һичшиксез табынасы  һәм сборларга җыелып, быргылар кычкыртып, барабаннар кагып гыйбадәт кыласы. Мондый гыйбадәттән читләшү мөртәтлеккә тиңләштерелә һәм катгый җәзалана иде. Никадәр генә тантаналы һәм мавыктыргыч итеп оештырырга тырышмасыннар, әлеге сборлардан никтер качасы килә иде, шуңа да дәрестән соң мондый «мероприятие» буласы көнне класс җитәкчеләре аеруча кырыслана, качу ихтималы булган пионерлар берничә кат кисәтелә, аеруча башбирмәсләрнең бүрекләре җыеп алына (өйгә кайтып кара син кыш көне бүрексез).\nСүз башыннан бераз читкәрәк киттем шикелле. Сүз бит Павлик Морозов турында иде. 60-70 еллар пионериясен данлыклы кумиры булган һәм коммунистик пропаганда тарафыннан актив эксплуатацияләнгән бу фаҗигале язмышлы баланың үз атасын сатуы барәбәренә дан казануы каһарманлык буларак бәяләнә иде. Ничектер бик уңайсыз килеп чыкса да, коммунистлар күз дә йоммыйча сабыйларны кечкенәдән үк ата-ананы сатарга, ниндидер «бөек» идея хакына алардан баш тартырга өйрәтәләр, әзер символ да бар, ул – Павлик Морозов. Һәм бу герой-пионерның «өрәге» Сталинлы, шәхес культлы елларны уңышлы  гына узып, сиксәненче елларның урталарына кадәр йортсыз-җирсез, атасыз-анасыз совет кешесе тәрбияләүгә уңышлы гына хезмәт итеп килде. Атеистларның дине шундый иде: кешелеклелек, туганлык хисләренә анда аз урын калдырылган, идея хакына барысын да, хәтта кирәк булса үзеңне дә корбан итәсе. Үз-үзеңне корбан итүнең дә әзер символлары бар. Мондый тәрбия үз җимешләрен тиз бирде, билгеле. Нык үскән социалистик җәмгыятьтә картлар йортлары дигән шыксыз һәм күңелсез урыннар барлыкка килде һәм торган саен ишәйде. Мондагы картларның байтагының баласы тормышта уңышка ирешкән карьеристлар иде. Мондый шартларда бала тәрбияләп үстерүнең дә мәгънәсе югала башлады. Киләчәктә сине чүплеккә чыгарып ташларга әзер булган буынны ник үстереп азапланырга? Һәм ата сату үрнәгендә тәрбияләнгән яңа токым совет кешеләре баладан баш тартырга да өйрәнделәр, әтиле-әниле балаларның «балалар йортлары» да ишәйгәннән-ишәя иде. Коммунизм әхлакны тамырыннан җимерде, бу яктан ул хәтта үзенең төп көндәше булган капитализмны да уздыра башлады шикелле. Пионер сафларында тәрбияләнгән һәм комсомолда чыныгу алган яшьләрнең «Тяп-ляп» бандалары җитмешенче елларда бөтен Казанны кан калтырап торырга мәҗбүр итә иде. Сиксәненче елларда исә атаклы «Казан феномены» бөтен дөньяны шаулатты. Киллерлы, рэкетлы туксанынчы елларны менә шундый «коммунизм төзүчеләрнең әхлакый кодексы» әзерләде. Бер-берсен бугазлаганда кызгануны белмәгән, талау һәм алдашу буенча рекордлар куйган яңа чор мафиозилары барысы да коммунистик тәрбия җимешләре иде, бизнеска да алар күпчелек очракта райком-обком, ЦК аппаратларыннан килде, яисә шундагыларның протекциясенә таянды. Карагыз: бүген җир җимертеп, Ватанны бугазлап, ришвәт алып, яисә хосусилаштырып һәм риба (процент) капиталы ашап симергән бизнесменнарның күпмесе элеккеге комсомол һәм партия номенклатурасыннан! Әтине сатарга өйрәтелгән токым башка төрле этлекләрдән генә чирканып тормас инде.\nБу хакта мин язып та тормас идем. Кисәк кенә күңелне кузгаткан бер вакыйга булмаса. Әдәбият дәресләрнең берсендә шушы темага бик тә якын булган бер сорауга юлыктык. Уналты-унҗиде яшьлек егетләр һәм кызлар белән Гариф Ахуновның «Идел кызы» романын өйрәнергә туры килде. Укырга димим, чөнки мәктәп программасы романнарны укытмый, ә өйрәтә генә. Укымаган килеш кенә роман өйрәнү буенча безнең тәҗрибә зур, шуңа да «Идел кызы»н «полный ход» өйрәнәбез, ягъни дәреслектәге әзер анализны сөйләп вакыт уздырабыз. Әсәрне эченә кереп тикшерергә вакыт бирелмәгән, бер я ике сәгатьлек дәрес инде, монысына өч итсәң, башкасына бер дә калмый. «Идел кызы»ның телеспектаклен караганнар Габбас мулланың фаҗигале язмышын белә: тормышының бик тә авыр минутында аннан кызы, карьеристка Нурия,  баш тарта, әтисе белән матур гына итеп саубуллаша, бүтән үзе янына килеп йөрмәвен үтенә. Утызынчы еллар өчен бик тә типик хәл инде бу: я атаңны сатасың, я харап буласың. Укучылар белән көтмәгәндә: «Нурия дөрес эшләгәнме?» дигән сорауга кереп баттык. Башка елларны ничектер бу сорауга бик тукталмыйча гына үтеп кителгән, ахрысы. Сорадым: сорауга җавап бирергә тиешле унҗиде яшьлекләр Павлик Морозовны ишетеп тә белмиләр. Бу инде Ульянов-Ленинның кем икәнен онытып барган буын. Фикерләү бөтенләй башкача: эшлеклелек һәм прагматиклык хас, ягъни мәсьәләгә файдасы бармы, булса күпме дип карарга өйрәнгәннәр. Нуриянең хәлен яхшы аңлыйлар, чөнки үзләре озакламый карьера ясау белән мәшгуль булачаклар. Капитализм аларга бу мәсьәләгә җитди һәм аек карарга өйрәтә. Шул ук вакытта авыл тәрбиясен алган балалар буларак, туганлык, кешелеклелек хисләре дә ят түгел. Монысы инде гасырлар буе сүнеп үк бетмичә килгән әхлакый күмернең чаткысы дип аңларга кирәктер. Ике егет бик тә тырышып сорауны башка кабыргасы белән куярга омтылалар: «Абый, әтидән юри генә баш тартып булмыймы?» – диләр. Бик тә эшлекле булып тоелган мондый тәкъдимне мин кире кагам: намусның варианты бер генә икәнен аңлатырга тырышам. Әңгәмәнең дискуссия формасын ала башлавын тоеп, укучыларга сорауга язмача җавап бирергә кушам. Уйланыр өчен вакыт мул булсын өчен, программаны кысып булса да, сорауга туп-тулы бер дәресне сарыф итәргә булам.\nНичектер бу дәрес минем өчен бик тә мөһим булып тоела. Укучыларны эчкерсез булырга чакырып, нинди генә фикер әйтсәләр дә, тәнкыйтьләнмәячәкләрен һәм начар билге алмаячакларын искәртергә онытмыйм. Минем алда «базар икътисады» дигән идеологиянең тәрбиясен алган, матди байлыкларны беренче урынга куярга өйрәтелгән, башлангыч сыйныфтан ук «ярминкәләр» ясап уйнатылган егерме дүрт егет һәм кыз. Дөрес, соңгы өч елда без алар белән татар әдәбиятының мең елдан ашып киткән тарихын өйрәнгәндә, әхлак темаларына аз кагылмадык. Тик бүгенге тормыш чынбарлыгы ул әдәбият күтәргән идеяләрдән хәтсез ерак тора шул. Каләмнәр кыштырдый… Берничә укучы яңадан «фетнә» ясап алалар: әтидән рәсми рәвештә генә баш тартып, яшерен рәвештә дуслыкны дәвам итеп булмыймыни, диләр. Мин тагын бер тапкыр мондый алыш-бирешне кире кагам.\nНиһаять, җаваплар язылган кәгазь битләре кулыма керә. Укучыларның күпчелеге, күңелгә рәхәтлек биреп, әтине карьерага караганда өстенрәк күрүләре һәм Нуриянең тирән ялгышы хакында язалар. Әтисе алдындагы хыянәте өчен бу совет карьеристкасының кайчан да булса бер җавап бирәчәге, хәтта бу җавапның Аллаһ каршында булачагы хакында да искәртергә онытмыйлар. Кемнәрдер Нурияне берникадәр кызгана, аның хәленә дә керергә тырышалар, ләкин хыянәтен барыбер акламыйлар. Җавапларның кайберсенә, бәлки, ихласлык та җитеп бетми торгандыр, ләкин егет һәм кызларның стиленнән шулай да эчкерсезлек сизелә кебек. Күңелне нечкәртеп, күзләрдән яшь китерә торган юлларга да юлыгасың. Әле яшь кенә булсалар да, язмышның беренче ачы сынавына юлыккан укучылар да бар арада, алар җавапларына үз тәкъдирләренең ачысын да кушалар: Нурия төзәтеп булмаслык ялгыш ясый, диләр. Бары тик ике җавап башкалардан кискен аерылып тора. Бу җавапларның да ияләрен мин яхшы аңлыйм, аларның Нурияне яклап язарга күпмедер нигезләре дә бар кебек. Һәрхәлдә кечкенәдән тормышның кырыс сынавына юлыктылар алар: үз-үзләрен якларга иртәрәк өйрәнергә туры килде, шуңа да «тормыш – көрәш мәйданы ул» дигән идеяне балачактан үзләштерделәр һәм үз киләчәкләрнә дә нәкъ менә шул фикер призмасы аша карыйлар кебек. «Минемчә, Нурия дөрес эшләгән, – ди аларның берсе, кискен итеп. – Әлбәттә, каты җәза әти өчен: үстергән, яраткан. Әмма тормыш ул – начар нәрсә, сайларга кирәк. Яхшы профессия өчен, кеше арасында, җәмгыятьтәге урын өчен көрәшергә кирәк, ә нинди юл белән – бу кешенең үз эше. Нуриянең тормышы – үзенеке, аны тикшерергә кирәкми. Һәр кеше үзенең киләчәге өчен тырыша һәм көрәшә» Укучыларның икенчесе берникадәр йомшаграк тон сайлый, героиняны аклауның хәйләкәррәк ысулын эзли һәм үзенчә таба да. Яшь прагматикларның мондый логикасы да миңа кызык булып тоела. «Әти-әнисе аның белем алуын теләгәч, Нурияне кичерәчәкләр. Җитмәсә, әтисе аны белем алырга өндәгән, шул белемне биргән, димәк, кызын кичерә ала. Нурия дөрес эшләгәндер, мөгаен», – ди ул. Мин мондый җавапларга комментарийлар биреп тормаска булдым. Алдагы дәрестә Нурияне гаепләгән укучыларга үзләрен аның урынына куеп карарга кушып, тормышчан ситуацияләр тудырырга омтылдык. Теләгем Габбас мулланың да, аның кызының да фаҗигасын тирәнрәк аңлату иде.  Тормышның күп вакытларларда әдәби әсәрдәгедән дә катлаулырак икәнлегенә берникадәр төшендердем кебек.\nӘти-әни һәм балалар мөнәсәбәте һәр чорда катлаулы. Кешелек тарихы үз мәнфәгатьләре хакына атасын таптап үткән, ата-ана хакын хакламаган миллионлаган адәми затны белә торгандыр, бәлки. Ләкин бер генә чорда да, бер генә җәмгыятьтә дә моны идеал итеп күтәрү, әтидән баш тартырга өндәү булмагандыр, мөгаен. Коммунистик идеология бу җәһәттән дә үзенең кешелексезлеге белән барча чорларның иҗтимагый фикерләренең «борынына чиертте». Без бүген шул шаукымның гомуми афәткә әверелүен күрәбез. Күптән түгел генә миңа район шифаханәсенә картлар йортыннан китерелеп, ике аягы да төптән үк киселгән бер картның аянычлы язмышын сөйләделәр. Утын түмәре кадәр генә калган шул бабайны карарга кеше юк икән. «Бер туганы да юкмыни соң бу картның?» – дигән сорауга: «Кызлары да, улы да бар. Кызлары – еракта, улы – исерек», – дигән җавап ишеттек диделәр. Казан шифаханәләренең берсенә дәваланырга китерелгән биш яшьлек малайның тарихын исә, кайтып, хатыным сөйләде. Әнисе тарафыннан урамга куып чыгарылган сабыйны урам этләре үз араларныа алганнар икән. Шулардан йогышлы тире чире эләктереп, шифаханәгә китергәннәр. Тормышлары шундый эт тормышына әверелгән меңнәрнең язмышы артыннан Павлик Морозовның коммунистлар тарафыннан ясалма рәвештә «өрәккә» әйләндерелгән шәүләсе карый кебек миңа. Утызынчы елларның канлы тегермәненә эләгеп, шомлы культка әверелгән бу сабыйның туганнары каршында артык зур гаебе дә булмаган дип әйтәләр. Бары НКВД палачлары гына хәйләкәр сораулар ярдәмендә аннан тиешле мәгълүматны йолкып алганнар да, соңыннан кызыл идеологлар аны канлы пьедесталга күтәргәннәр дигән мәгълүмат та күзгә чалынды соңгы елларда.\nP. S. Шушы язманы әзерләгәндә мин бөек рус язучысы Тургеневның «Степной корль Лир» дигән әсәрен укып чыктым. Бар мал-мөлкәтен кызларына яздырып, соңыннан аянычлы хәлгә төшкән урыс алпавытының язмышы тетрәндерә һәм үксетә. Кызык хәл: кызлар дөрес эшләгәннәрме, юкмы дигән һичбер сорауга урын калмый. Әдип әтигә хыянәтне табигый рәвештә кире кага. Совет әдәбиятында исә хәл башкачарак",
    "description": "Үткән гасырның 50-80 еллар мәктәбендә тәрбияләнгән буыны Павлик Морозовны, әлбәттә, яхшы хәтерли. Элек, ичмасам, пионер отрядлары, комсомол оешмалары бар иде, аларда яшьләргә тәрбия бирелә иде, дип күз яшьләре сыгарга яратучы өлкәннәрнең байтагы Павлик Морозов исемендәге дружиналарда һәм пионер отрядларында тәрбия алды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/pavlik-morozov-fenomeny-5da6f042e4f39f00b1e695d9",
    "published_at": "2019-10-16",
    "views_count": 87,
    "views_till_end_count": 48,
    "sum_view_time_sec": 6595,
    "comments_count": 2,
    "slug": "pavlik-morozov-fenomeny"
  },
  {
    "title": "Кальбнең 10 чире",
    "cover": "https://avatars.mds.yandex.net/get-zen_doc/1900011/pub_5da7359fddfef600ae3fd64e_5da736765eb26800ae8a2024/scale_1200",
    "body": "Кеше кальбендә бик тиз һәм җиңел тамыр җибәрә торган тәкәбберлек хисе аның бу дөньядагы тормышын да боза, ахирәтен дә куркыныч астына куя. Адәм балаларының үзара ызгышуы, бер-берсенә үчләшеп, якты көннәрен караңгылатулары, стресс һәм депрессия кичереп яшәүләре әнә шул үзләрен башкалардан өстен куярга өйрәнүдән – күңелгә иблис чәчкән тәкәбберлек орлыкларының мул шытым бирүеннән килә.\nБер нәрсә катгый билгеле: күңелебездә тәкәбберлек орлыклары шыта икән, без – Аллаһы Тәгаләнең рәхмәтеннән ерагаючылар. Шуңа да мин укучыларга калебькә чир булып керә торган мин-минлекнең билгеләрен тәкъдим итәм. Шуларның берсен генә үз күңелебездән табабыз икән, шик юк: әлегә без бик үк камил адәмнәрдән түгел. Менә алар: 1) үзең турында күп сөйләү; 2) гыйлемсезлегеңне күрсәтүдән курку: 3) беркемнең дә үзеңне узуын яратмау; 4) һәрвакытта үз фикереңә әһәмият биреп, башкалар фикерен хак булса да кире кагу; 5) хатаңны таныйсы килмәү һәм аны төзәтү өстендә эшләмәү; 6) бер нәсыйхәтне (киңәшне) дә тыңлыйсы килмәү; 7) үзеңне мактаганда шатлану, сүзне үзеңне мактатуга бору; 8) өстенлегеңне күреп алсалар шатланып, кимчелегеңне күрсәләр кара кайгыга төшү; 9) түрәлеккә – лидерлыкка омтылу; 10) үз хакыңны кисүчеләрне яратмаган хәлдә, башкаларның хакын үтәмәү. Күңелебезгә күз төшергән саен, без шушы билгеләрнең әле берсен, әле икенчесен (яисә барысын да берьюлы) анда табачакбыз. Инде башкаларны тикшерүдән туктап, үзебезне дәвалау-төзәтү белән  мәшгуль булсак кына, иншәэ Аллаһ, күңел тынычлыгы да табарбыз, Алланың рәхмәтенә ирешү өметен дә югалтмабыз.",
    "description": "Кеше кальбендә бик тиз һәм җиңел тамыр җибәрә торган тәкәбберлек хисе аның бу дөньядагы тормышын да боза, ахирәтен дә куркыныч астына куя.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/kalbne-10-chire-5da7359fddfef600ae3fd64e",
    "published_at": "2019-10-17",
    "views_count": 41,
    "views_till_end_count": 34,
    "sum_view_time_sec": 1868,
    "comments_count": 0,
    "slug": "kalbne-10-chire"
  },
  {
    "title": "Роковая ошибка",
    "cover": "https://avatars.mds.yandex.net/get-zen_doc/1704910/pub_5da9462a98fe7900b1186116_5da94659d5bbc3ca3fccc33e/scale_1200",
    "body": "Проголосовав у обочины, он сел на совсем новенькую «Тойоту». Водитель был молодым человеком, лет двадцати пяти-тридцати, наверное. Кстати, Миргали в последний раз был в Айтулды ровно 30 лет назад. Отвез разведенную жену на колхозном грузовике, оставил у ворот родительского дома, вещи отгрузил там же, и сам навсегда уехал от нее. Шамсенур — бывшая жена его — была обаятельной женщиной. Расстаться с ней было нелегко. Ах, если бы… Если бы она могла иметь детей, Миргали не бросил бы ее не под каким предлогом. Ни за что он  не расстался бы с ней. Ведь за эти, проведенные в разлуке годы, он всегда в душе разговаривал с ней, лелеял  мечты, связанные с нею. Однако Шамсенур была бесплодной. Жили они душа в душу, скромненькая была она, ласковая. А Миргали жил в грезах о сыне. Услышать же долгожданный шепот: «Я беременна» от Шамсенур не пришлось.\nМиргали женился в тридцатилетнем возрасте. Пять лет совместного брака прошли как во сне. Перспектива состариться бездетным пугала его. Всю цель своей жизни, смысл он видел в потомстве, мечтал о большом семействе.   Жизнь без отпрыска никак не входило в его планы. Роза же обещала воплотить    его мечту в жизнь, дала зарок родить крепкого сына.\nОна и Шамсенур были антиподами. Неприхотливая, настырная Роза не могла иметь такого веса как Шамсенур в глазах у Миргали, поскольку не обладала той пленительно-покоряющей нежностью как она. Все же Миргали ушел с Розой. Кроткая Шамсенур даже в час расставания не проронила ни слезинки, не было сцен ревности, просто опустила грустные глаза и вымолвила слова: «Я все равно буду любить тебя всю жизнь». Эти слова запали в сердце и всю жизнь сопровождали его.\nОбустроились они с Розой в городе. Миргали работал дальнобойщиком.  Построили дом двухэтажный. Растили сына. Иметь много детей Роза отказалась. Пришлось довольствоваться одни сыном. Жизнь прошла бы так незаметно, тихо. Состарились бы они с Розой под одной крышей. Чужие друг другу, нелюбимые. Случай нанес удар как обухом по голове. Однажды возвращаясь поздно домой, Миргали встретился лицом к лицу с мужчиной точь в точь похожим на своего сына. Таких родственников у Розы не было. Ошеломленный внезапным открытием, Миргали не стал выяснять отношения с женой. Оставил свой дом, три недели скитался по городу как бомж.  И решился. Униженным возвратиться к Шамсенур. Мысли о замужестве бывшей жены  он  отгонял из головы напрочь. Ведь не она, а он был бесплодным. А Шамсенур вполне могла выти заново замуж и родить детей. Об этом не хотелось думать. Вся цель его жизни была растоптана. Осталось только одно желанье: увидеть Шамсенур, извиниться перед ней и умереть.\nВопрос: «К кому едете в Айтулды, абзый?» — встряхнул его. Пробудившись от щемящих сердце воспоминаний, он решился рассказать о своей жизни этому незнакомому парню. Наверняка, он знает Шамсенур. Прежде чем переступить через ее порог, неплохо бы узнать о жизни бывшей жены. Водитель слушал его молча, не проронил не одного слова. Вот «Тойота» уже въехала в село, повернула на на ту улицу, где Миргали оставил Шамсенур. Уже близок был тот дом. Миргали был поражен от дальнейшего хода событий, не смог поверить своим глазам.  Из ворот выбежало его детство — мальчик как две капли воды напоминающий шести-семилетнего Миргали побежал навтречу автомобилю. Машина остановилась, мальчик со словами: «Папа» кинулся на шею водителя, вышедшего из «Тойоты». Водитель повернулся в сторону    Миргали и сказал: «Обними внука, отец. Мама не могла дождаться тебя. Ее похоронили неделю назад. Она не знала, что была беременна мною, когда ты оставил ее. А я всю жизнь ждал тебя».\nУважаемые читатели! Не забудьте, пожалуйста, оставить комментарий и подписываться на канал!",
    "description": "Проголосовав у обочины, он сел на совсем новенькую «Тойоту». Водитель был молодым человеком, лет двадцати пяти-тридцати, наверное.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/rokovaia-oshibka-5da9462a98fe7900b1186116",
    "published_at": "2019-11-13",
    "views_count": 9781,
    "views_till_end_count": 7841,
    "sum_view_time_sec": 1317548,
    "comments_count": 20,
    "slug": "rokovaia-oshibka"
  },
  {
    "title": "Ана сөте белән ни керә?",
    "cover": "https://avatars.mds.yandex.net/get-zen_doc/1889495/pub_5daaa4a2d4f07a00adee59ee_5daaa5e3a3f6e400b0fafb60/scale_1200",
    "body": "Безнең халыкның «Ана сөте белән кермәгән, тана сөте белән керми» дигән бик акыллы әйтеме бар бит әле. Гадәттә тәрбиясез, әйтеп-үгетләп тәртипкә китереп булмый торган кешеләр турында әйтелә ул сүзләр. Балачакта ук әни тарафыннан яхшы тәрбия бирелмәсә, кешене үсеп буй җиткәч үзгәртү мөмкин түгел дип аңлыйбыз без аларны. Ана сөте белән, чынлап та, кешенең физик саләмәтлеге өчен мөһим һәм алыштыргысыз булган бик күп матдәләр керә. Шуңа күрә баланы Аллаһы Тәгалә ике яшькә кадәр имезергә куша. Әмма дә ләкин күкрәк сөтен ашату баланың тән саулыгы өчен генә түгел, психикасы өчен дә, гомере буе ул кичерәчәк рухи халәт өчен дә мөһим икән.\nМенә бүгенге россияле халыкның, акылын җуеп, түли алмаслык кредитлар җыюы, рибачы банкларга коллыкка төшүе дә совет чорында, табиплар өйрәтүенә буйсынып, баланы ашыйсы килгән саен түгел, сәгатьләп имезүгә бәйле диләр кайбер белгечләр. Аларның сүзе дөрес булса, ачыккан саен тамагын туйдыруларына ияләнмәгән нарасыйларда комсызлык хисе, нәрсә күрсә, шуңа ябышу гомерлек гадәткә керә икән. Күпләп кулланучы кредитлары җыю, кирәксә дә, кирәкмәсә дә өс киеме һәм мал туплап кую омтылышы шуннан килә диләр. Ә менә ашыйсы килгән саен күкрәк каптырып тәрбияләнгән сабыйларда ихтыяҗлары һәрчак канәгатьләндерүгә күнеккән шәхес тәрбияләнә. Алар ашыкмыйлар, мал дип башларын югалтмыйлар. Баланы имезүнең ике төрле ысулы гына да бер-берсеннән нык аерылган шәхесләр тәрбияли, димәк.\nВәләкин тагын бер нечкәлек бар. Имезү процессы балага гына түгел, анага да тәэсир ясый. Ишеткәнебез бар бит инде: баласын бала тудыру йортында ук ташлап чыккан хатыннар аны беренче тапкыр имезүдән үк баш тарталар. Алар моны интуитив рәвештә эшлиләр, чөнки тоемлыйлар: күкрәк каптырдыңмы, балага мәхәббәт хисе уяначак. Аннан соң инде аннан аерыла алмыйсың. Гомер буе йөрәгең шул бала дип тибәчәк. Моны, ягъни беренче тапкыр балага күкрәк каптыруның әһәмиятен хәзерге фән дә раслый. Бала күкрәк суыра башлау белән, ана тәнендә пролактин гормоны арта. Бу гормон бик күп функцияле: ул сөт эшләнү өчен җавап бирә, ананың яңа балага узуын тоткарлый һәм башкалар, һәм башкалар. Ирләрдә дә ул нәсел һәм үрчү өлкәсе өчен җавап бирә, простата һәм башка җенес әгъзаларының үсешенә тәэсир итә. Гормонның барлык функцияләре дә әле ачыкланып бетмәгән, тик табиплар пролактинның хатын-кызда ана хисе уятуын да әйтәләр.\nТагын бер шундый кызыклы гормон бар – окситоцин. Аны мәхәббәт гормоны дип атыйлар. Баш миенең гипоталамус дигән өлешендә ясала дип танылган булса да, окситоцинны йөрәк бүлеп чыгара дип раслаучы галимнәр дә җитәрлек. Бу гармон да хатын-кызлар һәм ирләр, аналар һәм балалар арасында мәхәббәт хисе уятуда катнаша дип санала. Аның әниләрнең бала табу процессын җиңеләйтүе дә билгеле. Адәм баласы тууга бу гармонга мохтаҗ була, әмма шунысы кызыклы: окситоцин балага беренче тапкыр күкрәк сөте белән керә, бала сөт йоту белән, арка нервлары аша гипоталамуска барып җитә һәм сабыйның үз организмында да эшләнә башлый. Безнең халык “Ана сөте белән кермәгән, тана сөте белән кермәс,” – дип белми әйтми. Күкрәк сөте аша балага кергән алыштыргысыз элементларны санап бетерү дә мөмкин түгел һәм бу феномен әле ачыкланып беткән дип тә әйтеп булмый. Гомумән, ана организмы, бала яралган мизгелдән ук “иң яхшысы – балага” дигән принцип белән программалаштырылган. Яралгы урнашкан ана карынына агучы кан плазмасында аксым күләме шул ук вакытта янәшә артерияләрдән агучы кандагы аксым күләменнән күп тапкырлар артык булып чыга. Йөрәкнең ни рәвешле канны шулай бүлеп җибәрә алуы табиплар өчен сер булып кала бирә.\nАна сөтенең тагын бер кызыклы үзенчәлеге бар дип әйтәләр. Малай тапкан хатыннарның сөте кыз тудырганнарныкына караганда ике тапкыр туклыклырак була икән. Кентукки университеты галиме Джейм Андерсон күкрәк сөте имеп үскән балаларның интеллекты (акылы) ясалма сөт ашап үскән яшьтәшләренекенә карганда биш баллга югарырак була, ди әнә.\nБала тугач та аңа ана күкрәген каптыру сабый өчен дә, әни өчен дә зур әһәмияткә ия. Баласын имезүдән баш тарткан хатыннар үзләрен гомерлек депрессиягә, тормышының кайсыдыр бер стадиясендә барлыкка киләчәк күкрәк рагына дучар итәләр. Баланы никадәр озаграк имезәсең, соңгысыннан нәкъ шуның кадәр үк имин буласың, диләр хәзерге табиплар. Баланың тугач ук күкрәк кабуы ананы күп кан югалтып үлүдән дә саклый дип әйтүчеләр бар. Бала имә башлауга, аналык тиешле күләмдә кысылып элекке хәленә кайта икән. Без югарыда искә алган  окситоцин гармоны булыша монысына. Күрәбез, тормышының беренче мизгелләрендә үк бала белән ананы күкрәк сөте аша бәйләп куйган Аллаһы Тәгалә шул ризык аша аларның бәхетен, сәламәтлеген, холкын программалаштыра.",
    "description": "Безнең халыкның «Ана сөте белән кермәгән, тана сөте белән керми» дигән бик акыллы әйтеме бар бит әле. Гадәттә тәрбиясез, әйтеп-үгетләп тәртипкә китереп булмый торган кешеләр турында әйтелә ул сүзләр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ana-ste-beln-ni-ker-5daaa4a2d4f07a00adee59ee",
    "published_at": "2019-10-19",
    "views_count": 41,
    "views_till_end_count": 27,
    "sum_view_time_sec": 3041,
    "comments_count": 1,
    "slug": "ana-ste-beln-ni-ker"
  },
  {
    "title": "Один удар или как хирург стал фермером",
    "cover": "https://avatars.mds.yandex.net/get-zen_doc/1862846/pub_5daab936c05c7100adaaa05a_5daab9d3a3f6e400b0fafbe4/scale_1200",
    "body": "Моим собеседником был фермер, начавший свое дело еще в советское время. Ему пришлось не щадя себя пройти через дебри преград, поставленных бюрократией. Тема общеизвестна: проблемы сегодняшнего сельского бизнеса. Разговор получился интересным, но принял неожиданный поворот.\n«Я же был детским хирургом. Хирургии учился у именитого хирурга Рокицкого (Михаил Рафаилович Рокицкий — заведующий кафедрой детской хирургии Казанского медуниверситета в 1969 — 1999 годах), — невзначай сказал собеседник. Вернее, очень немного осталось ему стать детским хирургом. В самом конце пятого курса ректор подписал приказ об отчислении из вуза секретаря комсомольского бюро факультета. К тому же Равил (так звали фермера) был гордостью вуза. Дважды абсолютный чемпион Казани по самбо, дважды чемпион Татарстана, капитан сборной республики, бронзовый призер чемпионатов России и СССР. Рос без отца, воспитывался в интернате, спортом начал заниматься только в вузе и добился головокружительных успехов. В медицинском его репутация росла быстрыми темпами. Проректор по административно-хозяйственной работе принял его на работу комендантом общежития. Была назначена довольно хорошая заработная плата для конца шестидесятых годов — 82 рубля. Вместе со стипендией 28 рублей тогда это было внушительной суммой. Однако голова у него не закружилась: учился на отлично, работал засучив рукава, завоевал победы за команду МВД «Динамо» в чемпионатах СССР. Перед тем как стать кандидатом в мастера спорта он подписал обязательство никогда не драться, не под каким предлогом никого не ударить. Однако наша жизнь похожа на путь автомобилиста на большой трассе: если даже ты будешь соблюдать все правила, один случайный пьяница, едущий навстречу, может разбить вдребезги твою судьбу. С Равилем случилось точно так.\nНепьющий, не курящий спортсмен в день рождения любимой девушки пригласил ее и двух ее подруг в ресторан. Они мирно праздновали день рождения. Вдруг один пьяный человек начал приставать к любимой Равиля. И Равиль, и девушки старались вести себя спокойно, сдержанно. Однако когда приставание вышло за все рамки, девушка придиру послала на три буквы и получила пощечину. Равилю пришлось встать между ними. Кутила не знал, что перед ним чемпион по самбо, ему тоже добавил. «Вот тогда я не выдержал, потерял самообладание и взмахнув только один раз ударил», — говорит собеседник. Результатом этого удара забулдыге (позже стало известно, что он  - милиционер) был сломан челюсть в двух местах, раздробился и кисть руки у Равиля. Самбиста сразу же арестовали, посадили в следственный изолятор. «Три дня сидел, три дня девушки стояли у отделения милиции. Свидетелями привели официантов из ресторана, тот пьяный мент к ним тоже приставал», — рассказывает собеседник. Главный тренер общества «Динамо» очень старался для спасения спортсмена. Справедливость восторжествовала, гордость вуза и республики был реабилитирован. Однако дело дошло до ректора. Тогдашний проректор по хозяйственной части  Дмитрий Ефимович Орел сам заступился за парня перед ректором, декан факультета Валитов Сулейман Ахмат-Сафич тоже встал стеной в его защиту. Но ректор Ханиф Сабирович Хамитов был принципиально неумолим. Со словами: «Доктор должен не калечить, доктор должен лечить», — настоял на своем. Равилу пришлось забрать документы, прощаться с перспективой стать знаменитым детским хирургом возвращаться в родное село. Уговоры проректора пока остаться комендантом общежития, обещания декана восстановить его в учебе не подействовали на него. Велика была обида на ректора. И ныне в его голосе чувствуется горечь: «Не было же у меня ни капли вины. Тот кутила же сам приставал. Если бы был виновен посадили бы же меня.  Зная все это, Ханиф Сабирович отчислил из вуза». Досада не только в душе осталась. Обидевшись на весь мир и потеряв голову, до этого никогда не касавшийся рюмки Равиль три года пил беспробудно.\nОсенью того года декан факультета Сулейман Ахмат-Сафич сам приехал в село за ним, умолял его вернуться в Казань: «Ты же талантливый кадр. Возвратись, восстановим». Бывший студент был неумолим, со словами: «Спасибо за то, что приехали. Я любил хирургию, стать врачом — было моей мечтой. Однако все уже рухнуло», — отказал своему учителю. Не хотел войти в одну и ту же реку дважды.\nЕго впереди ждали другие перипетии судьбы. Это уже другие истории.",
    "description": "Моим собеседником был фермер, начавший свое дело еще в советское время. Ему пришлось не щадя себя пройти через дебри преград, поставленных бюрократией.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/odin-udar-ili-kak-hirurg-stal-fermerom-5daab936c05c7100adaaa05a",
    "published_at": "2019-10-19",
    "views_count": 41,
    "views_till_end_count": 32,
    "sum_view_time_sec": 5023,
    "comments_count": 0,
    "slug": "odin-udar-ili-kak-hirurg-stal-fermerom"
  },
  {
    "title": "Когда вместо ответа на мольбу получаешь испытания…",
    "cover": "https://avatars.mds.yandex.net/get-zen_doc/1594832/pub_5dac936a3f548700ac5aeaa2_5dac93a50a451800ad983959/scale_1200",
    "body": "Выпрашивать добро для себя, блага в обоих жизнях – каждодневный обычай для искренних мусульман, это – поклонение.\nОднако, как любая другая связь с Милостивым, мольба требует определённых знаний и усилий. Дуа невежды может навредить ему настолько, что он впадает в нервозность. Депрессия может быть вызвана долгим отсутствием ответа или же, наоборот, тем, что вместо ожидаемого облегчения раб получает мгновенное обострение ситуации: дела начинают идти настолько плохо, что невежда впадает в отчаяние. В своё время мне пришлось прочитать письмо одного молодого мусульманина, в жизни которого чередой стали происходит тяжелейшие события. Неоднократные мольбы о помощи Открывающему врата добра и блага только ухудшали его положение: с каждым новым дуа его жизнь становилась всё более невыносимой. Не умудрённый ни опытом, ни знаниями молодой человек не смог понять, что события его жизни и есть благой ответ Всевидящего и Всеслышащего Владыки.\nДаже многие умные немусульмане знают хорошо: удары судьбы не повод для депрессии, они – мощный толчок к действию, и именуют их волшебным мотивирующим пинком. Оскар Уайльд, известный английский мыслитель и писатель, так говорит об этом: «Я от всей души посоветовал бы вам не сгибаться под бременем горя. То, что представляется нам тяжкими испытаниями, иногда на самом деле – скрытое благо». Ленивым, беспечным душам мотивирующий ответ Всеблагого Аллаха в виде испытания необходим как воздух, как глоток воды в безводной пустыне. Испытания же обычно начинают преследовать нас тогда, когда мы просим блага, а сами ничего не делаем для достижения цели. Раб просит у Аллаха высшие ступени Рая, но не увеличивает благих деяний, и Аль-Муджиб (Принимающий молитвы и просьбы) принимает его мольбу и посылает испытания, посредством их возвышая его и возвеличивая, и одновременно награждает раба терпением. Не действующему просящему мирских благ ответ может быть таким же: мотивирующие трудности не заставляют нас долго ждать.\nЕсли же нам не желанны трудности и испытания, лучше по своей воле оставлять зону комфорта и начинать действовать. Алгоритм же наших действий должен соответствовать сунне нашего Пророка (да благословит его Аллах и приветствует). Посланник Аллаха (да благословит его Аллах и приветствует) же сказал: «Стремись к тому и добивайся того, что принесёт тебе пользу, проси Аллаха о помощи и действуй». Причём, действуя, мы ни на миг не должны уменьшать степень целеустремлённости и настойчивости, если действительно искренне желаем приобрести нечто полезное, богоугодное. Вспомним слова великого изобретателя Томаса Эдисона: «Меня так просто не обескуражишь, потому что каждая неудачная попытка является для меня ещё одним шагом вперёд». Жалобы же на неудачи, нытьё могут не только закрыть двери блага, неблагодарный апеллянт может потерять то, что уже имеет.",
    "description": "Выпрашивать добро для себя, блага в обоих жизнях – каждодневный обычай для искренних мусульман, это – поклонение.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kogda-vmesto-otveta-na-molbu-poluchaesh-ispytaniia-5dac936a3f548700ac5aeaa2",
    "published_at": "2019-10-20",
    "views_count": 537,
    "views_till_end_count": 438,
    "sum_view_time_sec": 54427,
    "comments_count": 0,
    "slug": "kogda-vmesto-otveta-na-molbu-poluchaesh-ispytaniia"
  },
  {
    "title": "Самая дешевая водка",
    "cover": "https://avatars.mds.yandex.net/get-zen_doc/1706643/pub_5dada3c398930900ad053ea8_5dada43878125e00ad5535fd/scale_1200",
    "body": "Уральский деревообработчик Иван Миртов говорит изданию «Деловой квартал» (Екатеринбург): «... есть огромная проблема, с которой я бороться просто не могу. Она проста и страшна одновременно. В деревнях все пьют! Непьющего населения просто нет! Хоть как их мотивируй, толку ноль». По этой причине Миртов уже продал свои пилорамы, несмотря на то, что они высокоприбыльны. «Короче, нашей деревне уже не помочь. Их даже деньгами нельзя мотивировать», — сетует он.  «Выбор русской деревни: спиться или сбежать в город» заявляет «Свободная пресса». Впрочем, уральский бизнесмен готов платить односельчанам по 60 тысяч в месяц, но они выбор свой сделали в пользу дешевой водки. Так что выбор есть, но…\nМежду тем в Татарстане ситуация в татарских деревнях не столь катастрофична. В каждом селе есть несколько алкоголиков, конечно. В то же время увеличивается количество людей полностью отказавшихся от алкоголя. Немало татарских  семей оформляют в собственность и начинают самостоятельно обрабатывать земельные паи, делают бизнес в других вещах, строят планы на будущее.\nВпервые остановить беспробудное пьянство русского крестьянства попытался император Николай II. В результате введенного им сухого закона среднее потребление алкоголя на одного человека снизилось более чем десять раз. Но пришли большевики и изобрели самую дешевую водку: стали гнать из навоза. Пролетарский поэт Демьян Бедный сочинил тогда следующие стихи:\nВот настали времена:\nЧто ни день, то чудо.\nВодку гонят из говна\nПо три литра с пуда",
    "description": "Уральский деревообработчик Иван Миртов говорит изданию «Деловой квартал» (Екатеринбург): «... есть огромная проблема, с которой я бороться просто не могу.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/samaia-deshevaia-vodka-5dada3c398930900ad053ea8",
    "published_at": "2019-10-21",
    "views_count": 326,
    "views_till_end_count": 296,
    "sum_view_time_sec": 15761,
    "comments_count": 2,
    "slug": "samaia-deshevaia-vodka"
  },
  {
    "title": "Син кайсы милләттән?",
    "cover": "https://avatars.mds.yandex.net/get-zen_doc/1712061/pub_5daef4bcecfb8000b06bf609_5daef4e97cccba00adeae965/scale_1200",
    "body": "Яңа ел алды төннәренең берсе иде. Йокының иң тәмле вакытында гына кемдер ишек шакый. Йокыдан айнып бетмәгән килеш барып ишекне ачтым. Суга төшкән тавык хәлендәрәк бер егет басып тора, «бөек милләт» телендә мес-кен генә итеп кунарга кертүне сорый. Авызыннан совет чорында интернациальләшеп беткән «өлкән туган» исе килә. Исереп юлдан адашканлыгы әллә каян күренеп тора. Үзе визитының сәбәбен юк машинасының ватылганлыгы белән аңлатырга азаплана. Мондый визитерлар соңгы вакытларда ешая башлады. Авыл читендә дә яшәмим инде, югыйсә. Каян минем йортны табып килеп җитәләр. Мондыйларга күңел каты булса да, никтер бу сәрхүшне кызганасы иттем. Туңудан теше тешкә тими, гомерлек чир алыр кеше дип кертеп урынга салдым. Үзем хатынны уятып кисәтеп куйдым инде, әлбәттә. Мин йокларга яттым, хатын исерек урысны сакларга вахтага басып калды. Минем адреска тозлы-борычлы сүзләрен әйтергә дә онытмады инде, билгеле.\nБеренче автобуска уятуга егетем тора алмады. Икенчесенең вакыты якынлашкач та бераз гына көч кулланмыйча булмады хәтта. Төнге мескенлеге аз гына юыла төшкән, аның урынына әрсезлеге баш калкытып маташа. Өстәл артына чәй эчәргә дә утырттык. «Син кайсы милләттән, ник татар авылында төнлә русча эндәшеп ишек шакыйсың?»-дим моңа һаман да шул интернациональ телдә. «Яртылаш татармын, яртылаш урыс,»-ди бу күзен дә йоммыйча. Мин уйлана калдым: кешенең милләте яртылаш кына була аламы икән? Милләттәшләрнең яшәешенә карыйм да тагын аптырыйм. Әллә без барыбыз да өлешчә урыслар инде. Рус теленең аңлатмалы сүзлеген төзегән данияле белән немец  никахыннан туган Владимир Даль әнә аптырап тормый: «Кеше кайсы телдә уйласа, шул халыкка карый. Мин рус телендә уйлыйм,» -ди. Пәйгамбәребез (с. г. в.)  тагын да катгыйрак хөкем йөртә: «Кайсы кавемгә охшарга тырышсаң, шул кавемнән исәпләнерсең,»-ди (хәдисне хәтердән генә китерәм, сүзгә сүз төгәллеген гарантияләмим). Бу җәһәттән караганда эшләр хөрти бит күбебезнең: татарча сөйләшсәк тә урысча уйлыйбыз, урысча яшибез җитмәсә.\nӘле сиксәненче елларда  мин милләтне билгеләү болай ук кыен эштер дип уйламый идем. Беренче тапкыр 1982 елның язында Горький автозаводында Башкортстаннан килгән егетләр белән очрашкач аптырарга туры килде. «Син татармы, башкортмы?”- дип сорадык егетләрнең берсеннән очраклы гына. “Белмим,”-дигән җавап ишетү безгә кызыклы булып тоелды. Ничек инде кеше үзенең кайсы милләтттән икәнлеген белмәсен ди. Теле нәкъ безнеке төсле, авызыннан ялгышып булса да  бер башкорт сүзе дә чыкмый ичмасам. “Татарча сөйләшкәч, син татар инде,”- дибез тегеңә бәйләнә үк башлап. “Белмим,”-дип кабатлый егет. Болай дигәндә миңа аның күзләре тоныкланган төсле булды. Шулай тоелды гына микән?",
    "description": "Яңа ел алды төннәренең берсе иде. Йокының иң тәмле вакытында гына кемдер ишек шакый. Йокыдан айнып бетмәгән килеш барып ишекне ачтым.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/sin-kaisy-millttn-5daef4bcecfb8000b06bf609",
    "published_at": "2019-10-22",
    "views_count": 535,
    "views_till_end_count": 459,
    "sum_view_time_sec": 45598,
    "comments_count": 14,
    "slug": "sin-kaisy-millttn"
  },
  {
    "title": "Цивилизацияле халык",
    "cover": "https://avatars.mds.yandex.net/get-zen_doc/1639101/pub_5db0260974f1bc00b047be67_5db02635e4fff000ad0f30ac/scale_1200",
    "body": "Себергә мин бер генә тапкыр сәяхәт иттем. Юлга чыкканчы ук кисәтеп куйдылар: Екатеренбургка кадәр юлың тыныч булыр, теге ягына чыккач, сак бул, анда тынычлык күрмәссең, диделәр. Сүзләре рас килде. Урал башкаласына кадәр плацкарт вагонда тынычсызланырлык берни дә юк иде шикелле. Үзебезнең татарча сөйләшләр дә еш кына ишетелгәли, исерек йөзләр дә күренми диярлек, проводница хатыннар да пассажирларга хезмәт үк күрсәтмәсәләр дә, кайнаган су һәрвакытта диярлек бар: үзең ясап чәй эчәргә дә бу-ла. Рәсәйдә шуннан да артыгына өмет иткән дә юк инде аның.\n“Свердловск – Приобье” поездына күчеп утыргач, хәл үзгәрде. Көндезен чагыштырмача тыныч иде әле. Иң беренче күзгә ташланган яңалык: биредәге публика бер-берсен әйбәт үк белә булып чыкты. Болар, күрәсең, вахтага йөреп эшләүчеләр, бер тирәдәрәк хезмәт итәләр. Кичкә таба вагонда хәлләр акрынлап куера барды. Аек йөзләр сирәгәйде, шау-шулы сөйләшүләр кайвакыт җәнҗаллы талашларга үсеп киткәләде, карта уены, исерек оргияләр... Кайсы проводница хатын, кайсы пассажир икәнлеген аерып булмаслык хәлдә иде. Һәм берәү дә йокларга җыенмый иде, ахрысы. Йөрәктәге шомны басарга тырышып, бераз черем итеп алдым бугай. Газаплы төн үтте, иртә җитте. Обь елгасына якынлашкан саен пассажирлар саны кимү сәбәпле, вагон бушый һәм тынычлана төште. Әмма җирәнгеч кыланышлар тукталып ук бетмәгән иде әле. Боларны мин, күрәсең, өнәмәвемне йөземә чыгарып күзәткәнмендер. (Хәер, мондый чакта чырай белән идарә итеп булмый торгандыр, битлек кисәң генә инде). Мине дә күзәтүче бар икән.\nСәрхүш булса да, акылын җуеп ук бетермәгән бер рус егете яныма килеп утырды. Мин кичтән үк үземнең Татарстаннан икәнлегемне әйткән идем инде. “Син, - дип миңа эндәште егет, - борчылма. Сез бит, татарлар – Европа, цивилизацияле халык. Безнең табигатьне син аңлый алмассың. Без – кыргыйлар инде.” Егетнең күзләре сагышлы иде. Милләтемә рус авызыннан әйтелгән мондый бөек бәяне мин беренче тапкыр ишеттем.",
    "description": "Себергә мин бер генә тапкыр сәяхәт иттем. Юлга чыкканчы ук кисәтеп куйдылар: Екатеренбургка кадәр юлың тыныч булыр, теге ягына чыккач, сак бул, анда тынычлык күрмәссең, диделәр.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/civilizaciiale-halyk-5db0260974f1bc00b047be67",
    "published_at": "2019-10-23",
    "views_count": 525,
    "views_till_end_count": 475,
    "sum_view_time_sec": 32159,
    "comments_count": 7,
    "slug": "civilizaciiale-halyk"
  },
  {
    "title": "Один из важных принципов достижения успеха",
    "cover": "https://avatars.mds.yandex.net/get-zen_doc/1857554/pub_5db15ab44e057700b17ca13d_5db15badfe289100b2527f99/scale_1200",
    "body": "Кто не знает это правило и не использует этот принцип непременно потерпит поражение, будет подвержен людской зависти и травле, а благополучие и удача отвернутся от него навсегда. Все попытки достичь желаемого обернутся провалом и сожалением. Принцип же прост, но требует усилия и обязателен к выполнению. Внимание, зарубите себе на носу: настоящий успех не терпит хвастовства и показухи. Не рассказывайте о своих планах, о своих удачах, о способах, которыми намереваетесь действовать.  Оглашая свои цели и намерения вы сами себе создаете трудности и проблемы: люди начнут завидовать, по мере возможности препятствовать, мотивация, которая была у вас изначально потеряется. Для того, чтобы начать действовать не нужно одобрения знакомых. Достижения тоже не нуждаются в регистрации другими людьми. Запоминайте простой прием: «Не хочешь зависти — люби тишину».\nПророк Мухаммад (да благословит его Аллах и приветствует) в своем хадисе ясно указывает на это: «Для успешного завершения задуманного дела, скрывайте это дело, ибо, поистине, у каждого обладателя блага есть (свой) завистник».\nИстинность этих слов подтверждается примером и жизненным опытом многих людей. Вот что сказал по этому поводу Муавия: \"Каждый раз, когда я открывал для кого-либо свой секрет, меня непременно постигало долгое раскаяние и сильное сожаление. И каждый раз, скрывая его (свой секрет), оставляя в себе, меня постигало величие, слава и высокое положение\".\nУчитесь на чужом опыте. Это облегчить вам жизненный путь, поможет быстрее и легче добраться к намеченной цели и быть истинно счастливым. Счастье не нуждается в рекламе в социальных сетях.",
    "description": "Кто не знает это правило и не использует этот принцип непременно потерпит поражение, будет подвержен людской зависти и травле, а благополучие и удача отвернутся от него навсегда.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/odin-iz-vajnyh-principov-dostijeniia-uspeha-5db15ab44e057700b17ca13d",
    "published_at": "2019-10-25",
    "views_count": 202,
    "views_till_end_count": 140,
    "sum_view_time_sec": 6303,
    "comments_count": 1,
    "slug": "odin-iz-vajnyh-principov-dostijeniia-uspeha"
  },
  {
    "title": "Как бедняк построил храм с помощью финансовой подушки",
    "cover": "https://avatars.mds.yandex.net/get-zen_doc/1329105/pub_5db28d3ffe289100b25287ec_5db28d71aad43600b241b822/scale_1200",
    "body": "Сегодня все финансовые аналитики трубят о приближении суперкризиса. Это будет нечто новое, отличное от шока 1992 года. Девяностые годы были очень сложны, но предприимчивому человеку тогда выжить было возможно. Можно было стать челноком, перепродавать вещи и сколотить состояние. Воспитанные на дефиците советские люди старались купить все что им предлагают. Ныне ситуация принципиально иная. Вспомните обвал декабря 2014 года. Тогда все кинулись купить бытовую технику и электронику и в итоге оказалось, что их некуда деть. Вот и потому запасаться товарами не стоит.\nОжидающийся обвал рынков будет напоминать  Великую депрессию тридцатых годов прошлого века в США. Тогда люди умирали не потому, что не хватало еды, а потому. что не было денег купить продукты. Потому ныне самое время начать создавать подушку финансовой безопасности. Но как это сделать при небольшой зарплате? Денег и так не хватает на повседневные нужды. Мои советы направлены именно на таких людей и помогут при низком бюджете откладывать средства на черный день. Вообще-то, этими способами пользуются многие миллиардеры.\nЕсть два способа сэкономить деньги. Первый, ограничение своих потребностей. Чуть-чуть отказав себе в некоторых земных радостях, в течение долгого времени можно накопить значительное состояние. В Турции есть мечеть «Сен иеден».  В переводе с турецкого это название означает «Буду считать, что я уже это поел». Такое название мечеть получила благодаря бедному человеку по имени Хайрутдин. Когда он находился на рынке, увидев изысканную еду, которую очень хотелось есть, сказал сам себе: «Буду считать,  что я уже это поел» и ту сумму, которая соответствовала цене фруктов, мяса или сладостей откладывал в коробочку. В течение нескольких лет сумма росла и бедняк начал построить мечеть в своем родном селении. Впоследствии мечеть получила название «Сен иеден». Назовем этот способ методом Харутдин-хаджи. Это вполне пригодный и работающий метод.\nВторой способ. Вместо ограничения потребностей можно купить более дешевую, но качественную еду и товары. В цене любого товара налоговая составляющая равна 35-40 %. По данным ФАС, например в цене бензина доля налогов 65 %. Плюс к тому еще значительная часть — это торговые надбавки. Значить, покупая напрямую от производителя вы сэкономите довольно большие деньги. Мясо, молоко, яйца и овощей покупайте у частного подворья. Найдите надежного поставщика в ближайшем селе и нацеливайтесь на долгосрочное сотрудничество: от вас деньги, от него продукты и доставка. Сельский бизнес будет очень рад такому напарничеству. И самое важное: несложные продукты можно производить самому. Проиллюстрируем это на примере с хлебом. Официально считается, что из одного килограмма муки можно выпечь хлеб весом 1 кг 400 граммов. Практика показывает: из одного килограмма муки получается 3 буханки хлеба общим весом в 2 килограмма. Цена 1 килограмма муки в Казани равна 28 рублям. Цена же трех самых дешевых хлебов составляет не меньше 90 рублей. Чуете разницу? Любой продукт, созданный своими руками минимум три раза дешевле чем в магазине. Торты, печенья, конфеты и другие сладости дают еще большую экономию. И так, создавая свое производство или пользуясь благами гаражной экономики вы сможете откладывать средства и инвестировать их на свое будущее. Как инвестировать? Это уже другая тема.",
    "description": "Сегодня все финансовые аналитики трубят о приближении суперкризиса. Это будет нечто новое, отличное от шока 1992 года. Девяностые годы были очень сложны, но предприимчивому человеку тогда выжить было возможно.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kak-bedniak-postroil-hram-s-pomosciu-finansovoi-podushki-5db28d3ffe289100b25287ec",
    "published_at": "2019-10-26",
    "views_count": 68,
    "views_till_end_count": 51,
    "sum_view_time_sec": 7160,
    "comments_count": 1,
    "slug": "kak-bedniak-postroil-hram-s-pomosciu-finansovoi-podushki"
  },
  {
    "title": "Формула Хасан аль-Басри (жаждущим счастья)",
    "cover": "https://avatars.mds.yandex.net/get-zen_doc/1581245/pub_5db3092cd5bbc300af64d396_5db30a0323bf4800b13da308/scale_1200",
    "body": "Пару дней назад несколько источников сообщили о гибели Вячеслава Шевченко — нефтяного бизнесмена, обладателя несметных богатств. Ему было всего 62 года, был здоров, материальные невзгоды его не угнетали, семья жила в престижной Барвихе. Был вхож в высшие слои элиты. Впрочем, он застрелился от наградного пистолета, полученного от одного из бывших министров обороны.\nСуицидальных случаев в среде истеблишмента очень много.  Обладатели элитарных позиции нашего общества почему-то не знают покоя, стрессы и депрессии их преследуют чаще чем простолюдина. Богатство и связи не помогают в критические моменты жизни. Вообще-то, именно они могут стать источником несчастья. Материальные ценности в которых нет блага не приводят к счатью, сами по себе становятся генератором разнообразных и разнокалиберных проблем. Стремясь к этому миру, люди добиваются его, но вместо благополучия приобретают злополучие.\nАльтернативную же формулу благопребывания и процветания в этом мире разъясняет Хасан аль-Басри. Он говорит: «О люди, усердствуйте ради будущей жизни, ибо поистине я видел в своей жизни, что кто бы не усердствовал ради будущей жизни, получал и этот мир, этот мир шел за ним, он бежал за ним, но я не видел кто усердствовал ради этого мира получил хоть частичку будущей жизни. Ученый вывел эту формулу из сунны пророка (да благословит его Аллах и приветствует). И именно она помогает стать счастливым. Но мало кто пользуется им.",
    "description": "Пару дней назад несколько источников сообщили о гибели Вячеслава Шевченко — нефтяного бизнесмена, обладателя несметных богатств.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/formula-hasan-albasri-jajduscim-schastia-5db3092cd5bbc300af64d396",
    "published_at": "2019-10-25",
    "views_count": 4990,
    "views_till_end_count": 3886,
    "sum_view_time_sec": 228493,
    "comments_count": 41,
    "slug": "formula-hasan-albasri-jajduscim-schastia"
  },
  {
    "title": "Дога (уңышка илтүче серле сүз)",
    "cover": "https://avatars.mds.yandex.net/get-zen_doc/1585599/pub_5db3e1d4f557d000b2b78b02_5db3e32435c8d800afeefc1d/scale_1200",
    "body": "Моннан бер ел тирәсе элек бер мөселманның “Фейсбук”тагы язмасы хәтергә кереп калды. “Мин, – ди ул, – бер атеист белән бер бүлмәдә эшлим. Берчак безнең буш вакытыбыз барлыкка килде һәм, вакыт уздыру өчен чүп чиләген баскетбол кәрзине итеп, кәгазьдән ясалган “туп”ны шунда ыргытып уйный башладык. Җанфәрманга тырышабыз икебез дә, әмма уңыш берәүгә дә елмаймый. Шуннан атеист-коллега: “Дога кылып кара, файдасы тимәсме, – дип миннән көлә башлады. Мин, аз гына да уңайсызланып тормыйча, кычкырып дога кылдым һәм “туп”ны кәрзингә ыргыттым, ул бик җиңел генә чүп чиләгенең төбенә төшеп утырды.\nХезмәттәшем, сер бирмәскә тырышып, минем арттан туп ыргыту хәрәкәтен кабатлады. Тик уңыш аңа күпме тырышса да елмаймый иде. “Туп”ның траекториясен формулага куеп исәпләп карый (ул сәләтле математик), тегеләй дә, болай да тырыша – “туп” кына буйсынмый”. Мондый очракта һәр атеист, әлбәттә, уңышны очраклылыкка сылтый, Аллаһы Тәгалә белән туры элемтәнең серле көчен инкарь итә. Бары тик Аллаһы Тәгаләгә ялварып җавап алырга күнеккән мөминнәр генә дога өчен пространство дигән киртәнең юклыгын, кабул булган теләкләрнең тормыштагы вакыйгаларны 180 градуска борырга сәләтле булуын, “дога – мөэминнең коралы” икәнен яхшы белә.\nДоганың, әлбәттә, үз шартлары бар. Галәмнәрнең хуҗасы кайвакыт, безгә билгеле булмаган сәбәпләр аркасында, доганы кире кайтарырга, дога юлына пәрдә куярга мөмкин. Кайвакыт дога кабул булып та, ялваручы бу хакта белмичә кала, чөнки дога белән җавап арасында дистә еллар узарга да ихтимал, кайбер догаларның җавабына мөэмин бары тик ахирәттә генә юлыга. Соңгысы мөселман өчен иң хәерлесе, чөнки ахирәттәге әҗер – иң кыйммәтлесе.\nДогаларны кабул булудан тыя торган безгә билгеле җиде сәбәп бар, сораганга җавап алырга теләүчеләр бу сәбәпләрне яхшылап өйрәнергә һәм үзләрендәге кимчелекләрдән арыну юлында армый-талмый тырышырга тиешләр. Бу язмада без аларны санап тормабыз, укучыны бары тик берничә гыйбрәтле риваять белән генә таныштырырбыз. Беренчесе – имам Әхмәд һәм ипи пешерүче вакыйгасы безгә ихлас дога кабул булсын кирәкле мөһим бер шартны шәрехли.\nБервакыт имам Әхмәд (Аллаһ аннан риза булсын) сәфәрдә вакытта кунып чыгар өчен мәчеткә юнәлә. Әмма мәчет сакчысы, күпме генә үтенеп сораса да, имамны кунарга кертми. Өметен өзгән имам мәчет бусагасы янында төн уздырырга ниятли. Тик моны белеп ярсыган сакчы аны якасыннан эләктереп ала һәм мәчеттән ераккарак өстерәп алып китә. Мәчет янында гына яшәгән икмәк пешерүче моны күреп тора һәм, ярдәмчесез картны кызганып, үз өенә төн кунарга чакыра.\nИкмәк пешерүче йортында имам Әхмәд карап утыра: хуҗа үзе ипи баса, үзе һәр хәрәкәте саен: “Әсәгъфируллаһ” дип Аллаһы Тәгаләдән кичерү сорый. Төн шулай уза.\nИртәгесен Әхмәд икмәк пешерүченең гамәлләренең сәбәбен сорый. Тегесе моның инде үзе өчен гадәткә әйләнүен, һәрвакыт шулай эшләвен әйтә. Имам Әхмәд: “Бу эшеңнең берәр нәтиҗәсе бармы соң, берәр ничек бүләкләнгәнең бармы?” – дип сорый. Икмәк пешерүче: “Аллаһ белән ант итәм, бер догамнан башка барлык догаларга да җавап алмыйча калганым булмады”, – дип җавап бирә. “Нинди догаңа җавап юк соң?” – ди Әхмәд. “Бөек имам Әхмәдне күрәсем килә, шуны күрә алмадым әлегә чаклы”, – дигән җавап ишетә. “Мин имам Әхмәд, –дип кычкырып җибәрә имам. –Аллаһ белән ант итәм, мине синең догаңа җавап итеп бусагаңа өстерәп китереп ташладылар”. Дога кабул булсын өчен, Аллаһ каршында гөнаһлардан даими кичерү сорап, тәүбә итеп торуның мөһимлеген җиткерә безгә бу риваять.\nДоганың кабул булмавында да Аллаһы Тәгаләнең рәхмәте чагылырга мөмкин, чөнки бәндә кайчак үзе өчен зыянлы нәрсәне сорый. Бу уңайдан Гайсә пәйгамбәргә үлекләрне терелтү догасын өйрәтүне сорап килгән кеше кыйссасы гыйбрәтле. Пәйгамбәрнең бу теләктән баш тартырга өндәвенә, моның ул кеше өчен зыянлы булуы ихтималлыгын кисәтүенә карамастан, үҗәтләнеп үз сүзендә торган бәндә дога белән бәлагә юлыга. Гайсә галәйһиссәлам өйрәткән доганы ул юл буенда аунап яткан сөякләрдә сынап карарга уйлый. Сөякләр арысланныкы булып чыга, терелеп торып баскан арыслан үзен терелтү догасын кылган бәндәне өзгәләп ташлый.\nШуңа күрә байлык сорап, Аллаһы Тәгалә мал бирми икән, көенергә кирәкми, димәк, малның артуы синең өчен зыянлы. Башка нәрсәләр белән дә шулай ук булуы ихтимал. Безнең заман чынбарлыгыннан бер мисал. Бер әни сөйли. Улы уен автоматында биш мең сум акча откач, тыелган мал булса да, әни кеше, кызыгып, Аллаһы Тәгаләдән улы өчен тагын да зуррак отыш сорап дога кыла. Хакыйкатьтер: әниләр догасына пәрдә юк. Ананың догасы кабул була, улы зур суммада акча ота һәм җиңел килгән мал сәбәпле эчкечелеккә чыга. Хәзер инде эчкече улы белән интеккән ана үзенә бәла сораганын аңлый һәм үкенә. Дога кылсаң, уйлап кыл, хәерлесен кыл, үз башыңа һәлакәтлек сорама. Хәере булмаган доганың бәла китерүенә тормышта мисаллар җитәрлек. Бигрәк тә тыелган нәрсәләрне сораудан сак булырга кирәк.\nДога кылучы тагын бер мөһим нәрсәне истә тотарга тиеш: әлеге поцесс ике өлештән тора. Без сәбәп дөньясында яшибез, шуңа күрә кул күтәреп дога кылганнан соң, аякларны бөкләп утырып җавап көтү мәгънәсезлек булыр иде. Доганың икенче өлеше теләкләрне тормышка ашыручы гамәлләр белән мәшгуль булуны таләп итә. Кәгазь “туп” кәрзингә керсен өчен, аны ыргытырга кирәк. Ыргытмый гына догам кабул булмады дип утыру ахмаклыкның югары дәрәҗәсе булыр иде.\nБер нәрсәгә шик юк: шарты килгән ихлас догага кайчан да булса бер җавап бирелмичә калмый, чөнки догаларның кабуллыгы – ул Аллаһы Тәгаләнең вәгъдәсе.",
    "description": "Моннан бер ел тирәсе элек бер мөселманның “Фейсбук”тагы язмасы хәтергә кереп калды. “Мин, – ди ул, – бер атеист белән бер бүлмәдә эшлим.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/doga-uyshka-iltche-serle-sz-5db3e1d4f557d000b2b78b02",
    "published_at": "2019-10-26",
    "views_count": 84,
    "views_till_end_count": 55,
    "sum_view_time_sec": 5754,
    "comments_count": 0,
    "slug": "doga-uyshka-iltche-serle-sz"
  },
  {
    "title": "Зарлану — көрәш ысулымы яки ни өчен Ибраһим галәйһиссаләм Исмәгыйльгә хатынын аерырга кушкан?",
    "cover": "https://avatars.mds.yandex.net/get-zen_doc/1860870/pub_5db460e08f011100ae76f674_5db461753639e600af581598/scale_1200",
    "body": "Моннан берничә ел элек «Азатлык» радиосы күренекле татар әдипләре белән түгәрәк өстәл артында сөйләшү уздырган икән. Сөйләшүнең темасы — татар әдәбиятының хәзерге авыр хәле. Сүз материаль кыенлыклар хакында бара. Радио хәбәрчесе язучыларны зарлануда гаепли, олпат бер әдип аңа каршы төшеп: «Зарлану — көрәш түгелмени?» —  дигән сорау бирә. Яшьрәк икенче әдип аксакал остазын куәтли: «Безнең башка юлыбыз юк. Бу бердәнбер приоритет. Анысын да ишетәләрме, юкмы дигән сорау да туа», — дип өсти.\nБу язмада исә милли әдәбият проблемалары түгел, ә гомумән, ЗАРЛАНУ турында сөйләшербез. Адәм баласының күңелендә зарлану халәте нинди дә булса проблема туу белән пәйда була. Проблема кайвакыт, чынлап та, бик кискен, үзәккә үтәрлек дәрәҗәдә мәйданга чыга, кайвакыт аны хәл итү өчен җиңелчә генә хәрәкәт итә башлау да җитә. Без исә күпчелек очракта тагын да җиңелрәк юлны сайларга тырышабыз — шыңшый башлыйбыз. Зарлануга барыбыз да маһир. Әмма дә ләкин зарлану проблеманы беркайчан да хәл итми, ул аны кискенләштерә генә һәм яшь әдип билгеләп үткәнчә, аны хәтта ишетергә дә теләмиләр. Һәм беләсезме: дөрес эшлиләр.\nЗарлану күңелгә депрессия өсти, сәламәтлекне какшата, рухны җимерә. Ул тирә-юньдәгеләрнең дә тормышына караңгылык кертә, шуңа күрә туктаусыз шыңшыган кеше яныннан тизрәк китәсе килә. Зарланучыны кызганырга ярамый, чөнки кызгану шыңшу дәрәҗәсен арттыра, моны гадәткә әйләндерә, нәтиҗәдә кеше шәхес буларак таркалып юкка чыга. Зарланучыга карата кулланырга мөмкин булган бердәнбер дөрес чара — аның белән араны өзү. Зарлану — уңышсыз, кулайсыз кешеләр өлеше, һәм аларның тормышларындагы уңышсызлыкларның да беренче төп сәбәбе — тормыш тудырган кыенлыклар алдында каушап, балавыз сыгып тору. Көчле рухлы кешеләр исә өсләренә ишелеп килгән авырлыкларны ихтыяр көче белән каршы алалар … һәм кагыйдә буларак, һәрвакытта да җиңеп чыгалар. Шуңа күрә мондый кешеләр янәшәсендә күңелгә рәхәт, рухка сөенеч.\nМин элегрәк лидерлар өчен киңәш буларак язылган кайбер кулланмаларда: «Зарланучыны эштән куыгыз», — дигән киңәш укып шакката идем. Кеше болай да мескен, аны каһәрләү дөрес булыр микән дигән сорау борчый иде күңелне. Яшермим: үз кальбемне яхшылап тикшерә торгач, тормыш чытырманлыклары аша үтеп чыгарга кирәк булганда, туктап бер зарланып алу гадәтенең анда бар икәнлеген табарга туры килгәләде. Һәм нәтиҗә ясадым: башкаларда синең белән саубуллашу теләге уянганчы, үз кальбеңдәге зарлану теләге белән үзең саубуллашу хәерлерәк. Ибраһим галәһиссаләм һәм аның киленнәре турындагы кыйсса да шыңшучылар белән араны өзүнең бердәнбер дөрес һәм оптималь ысул икәнлеген дәлилли.\nИбраһим пәйгамбәр озак еллар очрашмаган улы Исмәгыйльнең өенә килә һәм анда киленен очрата. Пәйгамбәргә килен Исмәгыйльнең азык эзләп китүе турында әйтә. Ибраһим галәйһиссаләм: «Ничек яшисез?» — дигән сорау бирә.\n— Без зур мохтаҗлыкта яшибез. Безгә бик кыен, — дигән зарлану сүзләре ишетелә.\nИбраһим пәйгамбәр:\n— Иреңә саләм әйт һәм ул өенең бусагасын алыштырсын, — дигән сүзләр әйтеп саубуллаша. Хатын аудан кайткан иренә пәйгамбәрнең сүзләрен ирештергәч, Исмәгыйль шунда ук әтисе килүен һәм аның метафорик телен аңлап ала:\n— Килгән карт — ул минем әтием. Ул миңа сине аерырга кушкан, — дип хатынын аерып кайтарып җибәрә һәм башка хатынга өйләнә. Икенче киленнең дә каената белән нәкъ шундый ук очрашуы була. «Ничек яшисез?» — дигән сорауга бу юлы:\n— Әлхәмдүлилләһ, бар нәрсәбез дә җитеш һәм бик бәхетле яшибез, — дигән җавап ишетелә.\n— Нәрсә ашап-эчеп яшисез, кызым?— ди күңеле канәгать булган каената.\n— Ит ашыйбыз, су эчәбез, — ди килене.\nБу юлы пәйгамбәр улына сәлам тапшырырга кушканнан соң, аңа өенең бусагасын ныгытырга әмер биреп китә һәм, балаларының итләренә һәм суларына бәрәкәт сорап, Аллаһы Тәгаләгә дога кыла. Аудан кайткан Исмәгыйль дә янә әтисе килгәнен һәм үзенә хатыны белән килешеп һәм аның кадерен белеп яшәргә әмер иткәнен төшенә. Риваятьтән күренгәнчә, бер үк шартларны ике кеше ике төрле кабул итә: берсе зарлана, икенчесе шөкер итә. Бәрәкәт исә шөкер итүчеләргә елмая.\nӨстебезгә ишелеп бәла-каза килгәндә исә алардан котылу юлын ничек табарга? Иң башта бәла-казаның чыганагын табарга һәм шуны юк итәргә кирәк, әлбәттә. Алаһы Тәгалә исә ул чыганакны безгә күрсәтеп бирә: «И мөэминнәр, сезгә ирешкән бәла-казалар вә кайгылар, үзегез кәсеп иткән гөнаһларыгыз сәбәпледер...» (Коръән, Киңәш сүрәсе, 30 аять). Тагын берничә аятьтә адәм балаларына килгән авырлыкларда алар үзләре гаепле икәне аңлатыла. Хәлне төзәтүнең юлы бик гади: заранудан туктап тәүбә итү, гөнаһлардан баш тарту, төшенкелектән чыгып, позитив фикерләү юлына басу, алга хәерле максат кую һәм хәрәкәт итә башлау. Үзеңне үзең үзгәртми торып, хәл үзгәрми. Бу абсолют хакыйкать һәм ул хакыйкатьне әйләнеп үтү юлы юк, чөнки «Күк күкрәү» сүрәсенең 11 аятендә Аллаһы Тәгалә нәкъ менә шул турыда искәртә: үзен үзе үзгәртмәгән кавемнең хәле үзгәрмәячәген аңлата. Кыенлыклар чытырманлыгы алдында калган милли әдәбият вәкилләренә дә, безнең барыбызга да бердәнбер киңәш бу: хәлебезне үзгәртү өчен үзебезне үзебез үзгәртик.",
    "description": "Моннан берничә ел элек «Азатлык» радиосы күренекле татар әдипләре белән түгәрәк өстәл артында сөйләшү уздырган икән. Сөйләшүнең темасы — татар әдәбиятының хәзерге авыр хәле.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/zarlanu--krsh-ysulymy-iaki-ni-chen-ibraim-galiissalm-ismgyilg-hatynyn-aeryrga-kushkan-5db460e08f011100ae76f674",
    "published_at": "2019-10-26",
    "views_count": 77,
    "views_till_end_count": 45,
    "sum_view_time_sec": 4323,
    "comments_count": 2,
    "slug": "zarlanu--krsh-ysulymy-iaki-ni-chen-ibraim-galiissalm-ismgyilg-hatynyn-aeryrga-kushkan"
  },
  {
    "title": "Савыгыйм дисәң...",
    "cover": "https://avatars.mds.yandex.net/get-zen_doc/1577780/pub_5db52b793d873600b150d990_5db52c383f548700b0107595/scale_1200",
    "body": "«Российская газета» үзенең соңгы саннарының берсендә «Көтмәгәндә» дигән рубрика астында «Ялган сәламәтлеккә зыян сала» дигән язма бастырды. Санкт-Петербург шәһәрендә «Кешенең сәламәт һәм авыру баш мие» дигән темага фәнни конференция булып үткән икән. Шунда Баш мие институты фәнни хезмәткәре Максим Киреев баш миенең ялган шартларында эшчәнлеген өйрәнгән һәм … көтмәгәндә ялганның баш мие һәм кеше сәламәтлеге өчен зыянлы булуын ачыклаган, имеш. Моңа артык гаҗәпләнәсе юк: без сөйләгән сүзләрнең һәм уйларның барысы да организмга я уңай, я тискәре йогынты ясый. Уй һәм сүз канга төрле-төрле гармоннар бүлеп чыгарырга сәләтле, моңа ышану өчен фәнни эксперементлар үткәреп мәшәкатьләнергә дә кирәкми. Йөзнең кызарып китүе, йөрәкнең дөп-дөп тибә башлавы, кан басымы күтәрелү — без ишеткән яңалыклар, уйлаган уйлар, сөйләгән сүзләр нәтиҗәсе икәненә ышану өчен үз организмыңны игътибар белән тыңлау да җитә. Позитив уйлар ярдәмендә савыгып булганын, ә начар уйларның чирләткәнен азмы-күпме үзебез дә чамалыйбыз. Плацебо эффектының нигезендә дә терелүгә ныклы ышаныч ятканы турында күбебезнең ишеткәне бар. Традицион медицинаны санга сугып бетермәгән кайбер галимнәр хәтта яман шеш, спид кебек чирләрдән савыгу өчен дә дарулар да, операцияләр дә кирәкми, күңелдәге уйларны үзгәртү дә җитә дип саныйлар. «Әй, Адәм баласы! Әгәр йөрәгеңдә катылык, тәнеңдә авырту,  ризыктан мәхрүмлек һәм милкеңдә җитмәүчелек тапсаң, бел: син үзеңә кирәкмәгән сүз сөйләгәнсең», — ди кодси хәдисләрнең берсе. Бүгенге кайбер табиплар һәм психотерапевтлар да хәтта матди байлыкларга ирешү өчен дә аңны, бигрәк тә эчке аңны үзгәртергә кирәк дип саныйлар.\n«Янәшәңдәгеләргә явызлык эшләдеңме, димәк, беренче чиратта үзеңә начарлык кылдың. Үзеңнең уйларың һәм гамәлләреңз белән башкаларга зыян салып, син үзеңне таркатасың, үзеңнең рухи һәм әхлакый нигезеңне. Ә җандагы  таркалу котылгысыз рәвештә тән чирләренә һәм иртә үлемгә алып бара. Моннан бер генә ысул белән котылып була: бүтәннәргә зыян салудан туктап, изгелек эшли башлап...» — ди галәм медицинасына нигез салучы, беренче космонавтларны дәвалаган профессор Неумывакин һәм моның инде диннәр аша кешеләргә әллә ничә мең еллар элек мәгълүм булуын әйтә. Тугры хәлифә Гали моннан да кыскарак һәм образлырак итеп әйткән: «Беркайчан да кешегә зыян салмадым — үземә салдым, беркайчан да кешегә яхшылык эшләмәдем — үземә эшләдем»,  — ди, ягъни бүтәннәргә ни эшләсәң, шул үзең«Беркайчан да кешегә зыян салмадым — үземә салдым, беркайчан да кешегә яхшылык эшләмәдем — үземә эшләдем»,  ә әйләнеп кайта.\n«Әгәр кеше рак — вакытлы халәт кенә дип ышанса, аннан котыла ала. Моның өчен тормышында нинди яманлыклар эшләгәнен искә төшерергә, гөнаһлардан тәүбә итәргә, үзе үпкәләткән кешеләрдән гафу үтенергә, аннан соң аңны савыгуга көйләргә кирәк. Менә шул кәеф теләсә нинди зыян салучы факторларны җиңә дә инде», — ди Неумывакин дәваланмый дип исәпләнгән чирләр турында. Аның фикеренчә, дәвалап булмый торган чирләр юк. Галим бу сүзләрне әйтеп кенә калмый, үз пациентларында исбатлап та күрсәтә.\nНеумывайкин фәлсәфәсе мөселман кешесе өчен күптән мәгълүм, чөнки Аллаһы Тәгалә кешеләрне бу хакта кисәтә: «И, мөэминнәр, сезгә ирешкән бәла-казалар, вә кайгылар, үзегез кәсеп иткән гөнаһларыгыз сәбәпледер...» (Коръән 42:30), — ди. Бервакыт Хәсән әль-Басри янына 4 кеше килгән. Аларның берсе корылыктан зарланган, икенчесе — фәкыйрьлектән, өченчесе — балаларының тәртипсезлегенән, дүртенчесе — уңыш юклыктан. Бөек әүлия аларның һәркайсына бер үк рецепт биргән: Аллаһы Тәгаләдән кичерүне сорарга кушкан. Төрле бәлаләргә бер үк дәва бирүгә гаҗәпләнүчеләргә әүлия Нух сурәсенең 10-12 аятьләрен укып күрсәткән.\nКалебнең чиста булуы сау-сәламәт яшәү өчен төп нигез икәнен рус староверлары да үз тормышлары белән раслыйлар. Байкал аръягындагы староверлар белән очрашкан геолог В.К.Куницын 118 яшьлек карт турында сөйли. Үзләренең аңа 58-60 яшьләр бирүләрен искә ала. Менә шул карт старовер бөтен чирләр дә баштагы уйлардан дип әйтә икән. «Менә мин сезнең оекбашыгызны иснәп тә ни уйлаганыгызны әйтеп бирәм», — дигән ул аларга. Тайга карты фикеренчә, оекбаш исләнгән икән, димәк, кеше — ялкау, эшләрне иртәгегә калдырырга ярата. Барысы да якты йөзле  строверлар, башны чүпли дип, радио тыңламыйлар, телевизор карамыйлар. Чирли башласа, старовер табипка чапмый, якыннары белән бергәләп кайсы уй яки хис чиргә китерде дип анализ ясый һәм бу анализ без хастаханәләрдә тапшыра торган анализга караганда күпкә нәтиҗәлерәк булып чыга. Шуннан соң ач торып, гыйбадәт кылып дәвалана башлый, бары тик шуннан соң гына үләннәр белән дәваланырга керешә.\nБу киңәшләргә, билгеле, көлеп, югарыдан карарга да була, әмма авырып табипларга чаба башлагач, күп нәрсәне кире кайтарып алып булмый. Тугры Хәлифә Әбү Бәкернең сүзләрен искә төшерик: «Өч нәрсәгә өч нәрсә белән генә ирешеп булмый, — ди ул. — Дару белән — саулыкка, бизәнү белән — яшьлеккә, теләк белән — байлыкка».",
    "description": "«Российская газета» үзенең соңгы саннарының берсендә «Көтмәгәндә» дигән рубрика астында «Ялган сәламәтлеккә зыян сала» дигән язма бастырды.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/savygyim-dis-5db52b793d873600b150d990",
    "published_at": "2019-10-27",
    "views_count": 23,
    "views_till_end_count": 13,
    "sum_view_time_sec": 1108,
    "comments_count": 0,
    "slug": "savygyim-dis"
  },
  {
    "title": "Ялганга корылган дөнья",
    "cover": "https://avatars.mds.yandex.net/get-zen_doc/1857933/pub_5db6bed02fda8600b05cd626_5db6c1c6e6cb9b00ad9f0e34/scale_1200",
    "body": "Моннан нәкъ өч ел элек мин «Татарстан яшьләре»ндә «Акыл иясе» күселәр яки мифлар ничек туа» дигән язма бастырган идем. Ул язмада газетаның бер актив авторының шуннан берникадәр алданрак басылган язмасында күселәрнең үрчү тизлеге турындагы мәгълүматларының дөреслектән ерак торуы да искәртелгән иде. Хәтердә, «Күселәр дә аракы эчә» дигән ул язманың авторы, үпкәләп, миңа ачык хат та бастырды, бер пар күсенең бер ел эчендә сигез меңнән алып унбиш меңгә кадәр үрчем бирә алуы турындагы мәгълүматны түшәмнән алып куймавын, ә документаль фильмдагы саннардан файдалануын әйтте.\nМин һич кенә дә ул язманың авторын үпкәләтергә теләмәгән, бары тик газета укучыларны бүгенге мәгълүмат кырындагы фактларга игътибар белән карарга һәм анализ ясап фикер йөртергә чакырырга гына ниятләгән идем. Бүгенге телевидение, интернет һәм башка төр матбугат чараларында таратыла торган мәгълүмат ул күпчелек очракта «үрдәкләр» төренә карый. «Үрдәкләр»нең максаты исә кеше психикасына тәэсир итеп, массаларның аңын кирәкле юнәлешкә борып тору – идарә итүче элитаның, шикле товар җитештерүче компанияләрнең, финанс спекулянтларының һәм башка төр паразит катламнарның мәнфәгатьләрен актив рәвештә яклау, кыскасы, безне савып яшәү. Шушы максатларда меңәрләп-меңәрләп «документаль» һәм нәфис фильмнар эшләнә, миллионлаган тиражлар белән газета-журнал мәкаләләре таратыла, тонналап-тонналап реклама буклетлары басыла. Мондый реклама трюклары һәм пропаганда акцияләре өчен тотылган миллиардлар, шиксез, халык массаларыннан савылган триллионнар булып кире әйләнеп кайта.\nКапитализм – бик прагматик җәмгыять, монда матди файда бирми торган бер нәрсә дә эшләнми. Шуңа да массаларны мәгълүмати «исереклек» хәлендә тоту, аналитик фикерләү сәләтен юкка чыгару – бу җәмгыятьнең төп максаты. Югыйсә, тукталып аз гына уйланып алу һәм кайбер саннарны калькуляторсыз гына кушып һәм тапкырлап карау да адәм баласын бик күп ялгышлардан саклап калыр иде.\nӘйдәгез, мисал өчен, күселәрнең үрчү тизлеген исәпләп карыйк. 8 меңнән алып 15 меңгә кадәр сан мәктәптә тугызынчы класска кадәр математика укыган кешене канәгатьләндерә алмый, чөнки мондый тизлектә үрчесәләр күселәргә яшәү өчен галәмдә урын җитмәячәк. Игътибар итик: күселәр аборт ясатмыйлар, саклану чаралары кулланмыйлар, шуңа күрә үзләренең табигый үрчү куәтләреннән тулысынча файдаланалар. Инде чынга якынрак торган исәп-хисап белән шөгыльләнеп алыйк. Энциклопедия алабыз да ана күсенең бер елга күпме бала китерүен карыйбыз. Менә ул сан: бер балалаганда 5-9 бала китерә диелгән, бер елга өч тапкыр балалый. Димәк, бер ана күсе бер елга, нык арттырып исәпләгәндә дә, утыз күсе баласы китерә. Дөрес, алар бик тиз җитешәләр, өч айдан өлгереп, дүртенче айга тагын һәр-кайсы тугызар бала китерү мөмкинлеге ала. Табигый ки, аларның барысы да ана күселәр булып тумый. Хуш, бишесе ана ди һәм алар да тугызар бала китерсә, бер ел эчендә ике тапкыр кырык бишәр күсечек якты дөньяга аваз салачак. Икенче буын исә бер генә тапкыр үрчеп калырга өлгерәчәк. Шулай итеп, саннарны берникадәр арттырып исәпләсәк тә, бер күсе гаиләсе ел эчендә 150-170тән артыкка берничек тә ишәя алмый.\nБу санны түгәрәкләп ике йөз дип алганда да документаль кино авторларының 40-80 тапкыр ишәйтеп ялган оештырулары күзгә ташлана. Дөрес, 150 дигән сан да бу очракта коточкыч зур, әгәр дә күселәрне аулаучы дошманнар булмаса, Җир шары шулай ук безнең өчен күптән инде тар тоела башлар иде. Инде хәзер аз гына уйлап карасак, бу җәнлекләр турындагы документаль тасма авторларының сыйфатсыз күсе агуы җитештерүче компанияләр файдасына реклама трюгы белән мәш килүләрен аңлау кыен түгел.\nБез еш кына абруйлы галимнәрнең мәгълүмат кырында «үрдәкләр» очыру белән мәш килүен күрәбез. Мондый ялган мәгълүматны бары тик тар белгечлеккә ия икенче галимнәр генә фаш итә ала. Ләкин алар гадәттә дәшмиләр, чөнки хакыйкатьне әйтү аларның матди мәнфәгатьләренә зыян сала. Фикерне дәлилләү өчен бер мисал китерим. Моннан берничә еллар элек «Энергия» дип аталган ракета-галәм корпорациясе җитәкчесе Н.Севастьянов сенсацион белдерү белән чыкты. «2015 елда Айда Русиянең даими эшләүче станциясе урнашачак, ә биш ел үтүгә, йөк ташучы кораблар аннан гелий-3 дип аталган экологик чиста ягулык ташый башлаячак. Берничә рейс бөтен планетаның ягулыкка булган ихтыя-җын тулысынча канәгатьләндерәчәк», – диде ул.\nБу белдерү чынга ашса, 2020 елларга Җир шарында алтын гасыр башланыр иде, чөнки ягулык кытлыгы бүген аеруча кискен тора. Әмма Севастьянов ачыктан-ачык ялган белән мавыга. Бу очракта ул дөреслекнең бер өлешен генә әйтә, ә иң мөһимен исә яшерә. Абруйлы белгеч тарафыннан әйтелгән ялганның бу ысулы бик тәэсирле: ул галәм ракеталары эшләүче «Энергия» корпорациясенә зур күләмдә бюджет акчаларын бүлеп бирсеннәр өчен оештырыла. Дөрестән дә, Айда гелий-3 бар һәм җитәрлек күләмдә, аны якын киләчәктә Җиргә ташуны оештыру да, ихтимал, мөмкиндер, аннан алынган энергия белән бөтен планетаны яктыртып һәм җылытып та булыр иде. Әгәр дә... Бөтен хикмәт шунда: гелий-3не ягу өчен берничә миллиард градуслы температурага чыдый торган реактор кирәк, ә мондый мичне эшләү якындагы йөзьеллыкта берәүнең дә планына кертелмәгән, чөнки Җир шартларында бу мөмкин түгел.\nДимәк, абруйлы җитәкченең чынга охшатып ялганлавы бары тик бюджет акчаларын имү өчен генә кирәк булып чыга. Галәмне өйрәнүче галимнәр СССР, Русия бюджетын инде шулай саудылар. Кызыксынучан укучы үткән гасырның сиксәненче еллар ахыры – туксанынчы еллар башы матбугатын актарып караса, анда галәмгә гадәттән тыш зур көзгеләр чыгарып урнаштырып, Русиянең төньяк киңлекләрендә поляр төннәр урынына якты көн ясау турындагы сафсатага тап булыр иде. Икътисадый бөлгенлек шартларында ил җитәкчелеге шул проектка зур күләмдә акчалар бүлеп бирде, көзгеләр 1993 елда орбитага чыгарылды, тик поляр төннәр әле һаман да караңгы.\nКапитализм белән коммунизм – кеше тарафыннан уйлап чыгарылган ике система – ялганнан башка яши алмый. Әле күптән түгел генә бу юлларның авторы күз буяуга корылган бер тантанада утырды. Шунда озак еллар буе җитәкче булып эшләгән, хәзер инде Дәүләт Думасында корсак симертүгә керешкән бер абруйлы шәхес: «Җитәкче алдамыйча эшли алмый», – диде. Шуның кебек җитәкчеләр тарафыннан алданып һәм изелеп, үзара сөйләшкәндә тормыштан гел зарланып яшәүче мескеннәрдән торган зал аның ул сүзләренә тугры коллар кебек кул чапты. Әлбәттә, залда утыручылар әлеге түрәләр тарафыннан оештырылган финанс махинацияләре, казна талау һәм «откат»ларның чын күләмен күз алларына китереп бетерә алмыйлар, тик шулай да аларга күңелле: түрә бит алдакчы икәнен яшереп тә тормый үзе әйтте, ничек ихлас һәм матур итеп әйтте. Һәм зал диваналар кебек сөенеп, гөжләп куйды, рәхәт көлү белән көлде.\nЯлган мәгълүмат биреп каршы якны ялгыш юлга кертеп җибәрү һәм тар-мар итү яшерен хезмәтләр телендә дезинформация дип атала. Капиталистик җәмгыятьтә бөтен халык массалары төрле яклап дезинформацияләнә. Кризислар чорында пропаганда машинасы аеруча киеренке эшли: ялган статистика, уйлап чыгарылган дошманнар турында мифлар, юкны бар итеп һәм күпертеп күрсәтү мәгълүмат кырына явып кына тора. Ялган мәгълүмат ярдәмендә әллә кемнәрне төп башына утыртырга мөмкин, хәтта үзләрен ниндидер бер серле яшерен көчкә ия дип күрсәтергә гадәтләнгән куркынычсызлык хезмәтләрен дә.\nӘйтик, совет чорындагы дәһшәтле КГБны Сахалинда Саклык банкында кассир булып эшләп пенсиягә чыккан бер әби кәкре каен терәтергә мәҗбүр итә. Воронежда яшәүче кызына кунакка килгән карчык көне буе оныклары белән өйдә утыра, телевизордан карар һич нәрсә тапмый: гел футбол матчлары да, гел футбол матчлары. Шуннан фантазиягә бай пенсионер телевидениедән танылган җырчы Людмила Зыкина концертын карарга дигән ныклы фикергә килә һәм концертны оештыруны КГБга йөкләргә ниятли. Ул «ЦРУ против СССР» дигән китаптан шпион терминнарын өйрәнә. Банкта эшләгәндә аңа Сахалиндагы ракета базаларында хезмәт куючы хәрбиләр белән еш аралашырга туры килә, шуңа нинди хәрби частьлар бар икәнен дә хәтерендә саклый. Шул мәгълүматларны файдаланып, әби Мәскәүгә Лубянкага хат яза, хатта үзен Америка агенты буларак СССРга килгән урыс эмигрантының улы дип күрсәтә. Сахалиндагы ракета базаларының кайдалыгын ачыклавы турында хәбәр итә, әмма КГБга үзен фаш итәргә җыенуын, калган гомере совет лагерларында узмаячагына гарантия алырга теләвен әйтә. Әгәр дә Лубянкада аңа кагылгысызлык вәгъдә итәргә уйласалар, фәлән көнне фәлән сәгать фәлән минутта үзәк телевидениедән Людмила Зыкина концертын тапшырсыннар дигән таләп куя.\nӘбинең фантазия куәте КГБ аналитикларыныкыннан бер башка югары булып чыга, әби сораган вакытта телевизордан футбол матчы урынына совет халкының сөекле җырчысы Людмила Зыкинаны күрсәтәләр. Әби, ихтимал, тотылмый да калыр иде, әмма Лубянкага тагын бер хат яза һәм анда үзе турында күбрәк мәгълүмат биреп ташлый. Табигый ки, КГБ шымчылары аның эзенә төшәләр. Бу турыда шул чакта контрразведкада эшләгән Владимир Гладких урыс матбугатында хәзер иркенләп сөйли.\nЯлган җәмгыятьләрдә массаларның аңын томалау белән пропаганданың бөтен чаралары да, шул исәптән әдәбият һәм сәнгать мөмкинлекләре дә файдаланыла. Тузга язмаган әсәрләр, кәкре бөкре сызыклардан һәм буяу тапларыннан, шакмаклардан торган картиналар язып, аларны халыкка шедеврлар итеп таныту – үзе бер тарих. Әйтик, егерменче гасыр башында Кандинский дигән урыс рәссамы яши. Ул мәгънәсез сызыклар һәм буяу тапларыннан торган картиналар иҗат итә, сәнгать белгечләре тудырган пиар ярдәмендә «бөек рәссам», «авангардка нигез салучы» дигән исемнәр ала, «картиналары» бүген дә кыйммәт бәяләнә, караклык ярдәмендә мал туплаган байлар андый картиналар өчен миллионнарын жәлләмиләр. Дөрес, Швейцария психиатрлары «түбәсе кыйшайган» пациентларына бүген «Кандинский симптомы» дигән диагноз куялар, көчле тәэсир итә торган дарулар ярдәмендә дәвалыйлар, авыру гадәти йортлар һәм кояш, чәчәкләр рәсеме ясый башлагач, сәламәтләнде дип өенә кайтаралар.\n«Кандинский симптомы» бүгенге рәссамнарның байтагына хас, алар үзләрен бөек талантлар дип танытырга тырышалар һәм үзләре кебек үк авышкан сәнгать белгечләре аларга «модернист», «постмодернист» тамгалары тагып зурлыйлар, пропагандалыйлар. Бу шаукым безнең татар сәнгатенә һәм әдәбиятына да үтеп кереп өлгерде. Фәннәр академиясенең бер хөрмәтле академигы (чынлап та талантлы шәхес) шушы модерн темасы белән чамасыз мавыкты, тәнкыйть мәкаләләрен һәм фәнни хезмәтләрен кирәксез һәм авыр аңлашыла торган терминнар белән тутырды. Бервакыт миңа бу академик тарафыннан эшләнгән сораулар буенча имтихан бирергә тәкъдим иттеләр. Сорауларны берничә фән докторына күрсәтеп карадым, рәтле-башлы җавап бирүче табып булмады. Шуннан мин ул имтиханга кул селтәдем, алда торган киртәне башка юл белән әйләнеп үттем дә, тынычландым.\nКандинский  һәм аның кебек дистәләрчә «бөекләр»нең чын асылын алар туганчы ук Ганс Христиан Андерсен дигән әкиятче «Патшаның яңа күлмәге» дигән әкиятендә аңлатып биргән. Укымаганнарга шул әкиятне укырга, шуннан соң гына Малевич кебек авангардчыларның «әсәрләрен» карарга киңәш итәм. Гадәттә суперматиз, кубизм кебек гадәти укучы өчен аңлаешсыз терминнар белән аталган иҗат юнәлешләрендә эшләүче рәссамнарның «картиналары»на иң төгәл бәяне сәнгать белгечләренең хезмәтләре белән агуланмаган гадәти кешеләр бирәчәк, кыска гына итеп: «Пүчтәк!» – диячәкләр.\nӘмма Кандинский  кебек «бөек авангардист»ларның капиталистик пропаганда машинасы өчен бик тә әһәмиятле үз рольләре бар: алар җәмгыятьнең гипнозга бирелү дәрәҗәсен күрсәтүче тест, индикатор вазыйфасын башкаралар. «Кара квадрат»ның сәнгать әсәре икәненә ышанган массаларны теләсә-нинди ялганга ышандырып була. Әйтик, сугыш башлап, башка ил халыкларын бугазлауны «террорга каршы сугыш» дип игълан итәсең, шул сугышка туп ите булырга тиешле егетләрне каһарманнар, патриотлар, интернационалистлар дип хөрмәтлисең, бәясен йөзләрчә тапкыр арттырып, чүп товарлар сатасың, банк кредиты ярдәмендә миллионнарны кабалага төшерәсең, «акчаны үзенә тарта торган медальон»нар сатасың һ.б, һ.б. «Кара квадрат»ка ышанучылар боларның барысын да чынга алачак.\n«Биоматик» дигән «могҗизалы» препаратның җитештерү бәясе заводка 167 сумга төшә, ә реклама пиары һәм карт-корыларны психологик эшкәртү ярдәмендә аны 20 мең сумга саталар. Шикаятьләр ява башлагач, прокуратура сатучыларга каршы җинаять эше ача, әмма, имештер, җинаятьчеләр офисларын ябып, каядыр юкка чыгып өлгерәләр. Мәгълүм афоризмдагыча инде: «Прокурор җинаять эшен япты, чөнки тикшерә торгач аның очы үзенә килеп чыкканын күрде». Пенсионерлар һәм түбән катлам вәкилләренә генә күренә торган җинаятьчеләр белән бүгенге җәмгыять мыжлап тора, ә тикшерүчеләргә каршы аларның күрсәтми торган бүрекләре бар, мөгаен. Һич югында, үзәк газеталарга реклама бирергә килгән җирләрендә дә эләктерә алмыйлар шуларны. Җинаять-җәза системасының бүген бергә укмашып беткәнлеге гади күзгә күренеп торса да, «Кара квадрат» белән гипнозланган акыллар әле һаман да үзләрен кемнәрдер яклар дип өметләнә.",
    "description": "Моннан нәкъ өч ел элек мин «Татарстан яшьләре»ндә «Акыл иясе» күселәр яки мифлар ничек туа» дигән язма бастырган идем. Ул язмада газетаның бер актив авторының шуннан берникадәр алданрак басылган язмасында күселәрнең үрчү тизлеге турындагы мәгълүматларының дөреслектән ерак торуы да искәртелгән иде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/ialganga-korylgan-dnia-5db6bed02fda8600b05cd626",
    "published_at": "2019-10-28",
    "views_count": 271,
    "views_till_end_count": 145,
    "sum_view_time_sec": 38181,
    "comments_count": 13,
    "slug": "ialganga-korylgan-dnia"
  },
  {
    "title": "Американ",
    "cover": "https://avatars.mds.yandex.net/get-zen_doc/1922981/pub_5db832c09c944600ada3b9c6_5db832ee97b5d400b8498204/scale_1200",
    "body": "Үзгәртеп коруның башланган еллары иде. Ил җитәкчелеге сәясәттә моңарчы күрелмәгән кыю адымнар ясый. Михаил Горбачов телейолдызга әйләнә. Безнең аңнарда да кискен үзгәрешләр әзерләнеп ята. Берничә ел үтүгә миләребездә фикерләүнең 180 градуска борылыш ясаячагын без әле белеп бетермибез, эчке интуиция генә бөек борылышлар чорына тап булганлыгыбыз хакында нидер сиздерә. Күңелдәге ашкыну, яңалыкка сусау, ихтимал, шуннандыр. Илдә башланган вакытлы матбугат бумы да шуның сәбәпле булырга тиештер. Газета тиражлары шул дәрәҗәдә үсте – кәгазь дефицитка әйләнде. “Тимер леди” дип даны таралган Англиянең премьер-министры М. Тэтчер үзәк телевидение аша журналистларның сорауларына җаваплар биргәндә менә мондыйрак сүзләр ычкындыра: “Сез бик бәхетле халык. Ничек начар яшәгәнлегегезне үзегез белеп бетермисез”, – ди. Бу сүзләр миләргә революцион тәэсир ясый, димәк, көнбатышта бөтенләй башка тормыш икән.\n“Череп таркалып баручы капитализм” шул көннәрдән башлап совет кешесенең күңелендә романтик хыяллар уята. “Буржуйга” карата хөрмәт, аларга кызыгып, көнләшеп карау моңарчы булган традицион нәфрәтне алыштыра. КГБ безне капитализмның начар тәэсиреннән алай ук ашкынып сакламый башлый. Совет кешесенә монысы да гаҗәп тоела.\nКазандагы танышларның өенә көтмәгәндә Финляндиядәге сеңелләре кайтып төшә. Бернинди дә алдан хәбәр итеп торуларсыз. Танышлар шакката. Моңарчы чит илдән кунак кабул итүнең схемасы менә болайрак иде: туганнарның кайтачагын алдан КГБга хәбәр итәләр. КГБ килеп, синең фатирыңны, яшәү шартларыңны тикшереп китә. Изоляцияләнгән өч бүлмәле фатирың юк икән, чит ил кешесен берничек тә кабул итә алмаячаксың дигән сүз. Әлбәттә, сиңа моны такт белән генә аңлатачаклар. Рөхсәт була калса, контрразведка хезмәткәре, шулай ук тиешле этикетны саклап, чит ил кунаклары яшәгән көннәрнең барысында да үзенең сездә булачагын хәбәр итә һәм аны якын танышыгыз кебек кабул итүегезне үтенә. Ә монда боларның берсе дә юк. Җитмәсә, сеңелкәш аэропорттан такси яллап, фатирга кадәр үзе генә кайткан. Өстендәге кыйммәтле тунын да, алтын-бриллиант әйберләрен дә – берсен дә яшермәгән. Аның Казан буйлап таланмыйча һәм көчләнмичә кайтып җитә алуы үзе бер могҗиза булып тоелган. Совет кешесен иләс-миләс китерерлек вакыйгалар бу, әлбәттә.\nШулай итеп акрынлап безгә тимер пәрдә аша чит ил кешеләре үтеп керә башлады. Без дә акрынлап күнектек. Һәр яңалык башта гына яңалык була бит ул. Вакытлар узу белән гадәти хәлгә әйләнә. Гаҗәпләнү һәм аптырашта калу чираты “буржуйларга” килеп җитте. Университетта эшләүче туганнарның берсе үзләренә кунакка Африкаданмы, Латин Америкасыннанмы килгән бер негр аспирантын алып кайта. Бер бүлмәле фатир негрны таң калдыра. “Кайда монда синең эш бүлмәң, балалар бүлмәсе кайда?” – ди ул гаҗәпләнеп. Фатирның фән кандидатыныкы түгел, башка кешенеке икәнлеген негрга аңлатып тормыйлар. Бәдрәф белән ванна бүлмәсенең бергә икәнлеген күргәч, негр яңадан аптырашта.\nБу болгавыр чор башланып кына килгәндә, без институтның чыгарылыш курсында укый идек. Чит ил кешесе белән бәйле матавыклар белән дә беренче тапкыр шунда очрашырга туры килде. Көннәрдән бер көнне, язгы якта, институтка ниндидер йомыш белән Америка профессоры киләчәген хәбәр иттеләр. Янкилар ул чорда безнең аңнарда капитализм символын гәүдәләндерәләр иде, шуңа да американның беренче номерлы дошман буларак кабул ителүе гаҗәп түгел. Бу образны формалаштыру өчен совет идеологиясенә озак еллар тырышырга туры килгәнлеген исәпкә алсак, янки профессорының безнең күңелләрдә нинди кызыксынулар һәм тойгылар уятканлыгын аңлау кыен түгелдер.\nПрофессор, имештер, безнең факультетка да сугыласы икән. Муса Җәлил урамында безнең факультет бинасы борынгы һәм затлы йортта урнашкан булуга карамастан, бөтен совет эпохасы буена юньле-башлы карау күрмәгәнлектән, мондый дошман кунакны кабул итәрлек дәрәҗәдә түгел иде, билгеле. Һәрхәлдә, институт җитәкчелегенең һәм партия райкомының фикере шулайрак булгандыр дип уйларга кала. Мондый чакта бездә нишлиләр? Әлбәттә, шау-шулы җыелышлар һәм утырышлар уздыралар. Мондый җыелышлар һәрвакыттагыча янау һәм куркыту тонында булалар. Җитәкчелек һәм хезмәткәрләр кесәләренә валидол таблеткалары, валериан тамчылары салып йөри башлый. Мәктәпләрдә мондый халәт фронталь тикшерүләр алдыннан гына күзәтелә. Американ факультетта әнә шундый ыгы-зыгы куптарды.\nБервакыт ду килеп факультет ,юинасын ремонтларга тотындылар. Кызыгы шунда: укулар туктатылмый, ә бар җирне дә ашыгыч рәвештә буйыйлар, яңарталар. Меңләгән студент көненә берничә тапкыр кереп-чыгып йөри торган йортның ишек тоткасына кадәр буядылар. Кул бармаклары һәм туфли табаннары буяулы эзне кая тарата алса, шунда таратты. Ашыгыч рәвештә идәнгә җәелгән затсыз линолеум төрле зурлыктагы аяк эзләре белән чуарлаынып бетте. Иң зәвыксыз авыл мокыты да мондый ахмак ремонтны ясамас иде, билгеле. Системаның ахмаклыгының иң югары дәрәҗәгә җитүен дәлилләүче фарс иде бу. Мондый дәрәҗәдән соң система һичшиксез җимерелә башларга тиеш иде, һәм безгә аның ишелеп баруының шаһитләре булырга туры килде.\nБуяуны бу дәрәҗәдә уйламыйча һәм ашыгып куллану очрагын гомердә тагын бер тапкыр Арча Сабантуена Ельцин килгәндә генә күрергә насыйп булды. Фарсның кабатлануы, әйтерсең, җитәкчелекнең элеккечә үк ахмак һәм бернигә дә сәләтсез икәнлеген искәртә иде. Теге вакыттагы ремонт безгә – студентларга, гаҗәп дәрәҗәдә көлке тоелды. Тулай торакка кайткач көн яңалыкларын анализлап кинәнеп көлә идек. Ләкин ситуация тычканга – үлем, мәчегә көлке рәвешендә иде. Факультетның профком рәисе Мирошниченко – искиткеч акыллы һәм хөрмәткә лаек ханым гипертоник криз белән шифаханәгә кереп ятты, башка укытучыларның нервлары да аз ашалмагандыр ул чакларда. Ә американ барыбер килмәде. Шулай итеп ул елны без череп бетеп баручы чын буржуйны күрә алмадык. Мин Америка профессорын аз гына авылдагы үзебезнең капка төбеннән күзәттем. Бернинди дә мөгезе юк, мөлаем гына кеше икән. Монысы инде башка тема.",
    "description": "Үзгәртеп коруның башланган еллары иде. Ил җитәкчелеге сәясәттә моңарчы күрелмәгән кыю адымнар ясый. Михаил Горбачов телейолдызга әйләнә.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/amerikan-5db832c09c944600ada3b9c6",
    "published_at": "2019-10-29",
    "views_count": 28,
    "views_till_end_count": 17,
    "sum_view_time_sec": 2485,
    "comments_count": 4,
    "slug": "amerikan"
  },
  {
    "title": "Бәла каян килә?",
    "cover": "https://avatars.mds.yandex.net/get-zen_doc/1581919/pub_5db979e6e4fff000adda3972_5db97a1604af1f00ad1f64df/scale_1200",
    "body": "Татар матбгатында язгы якта басылган «Барыбер җавап тотасы» дигән язма күпләрне тетрәндерде. Язма Интернетагы байтак сайтларны әйләнеп чыкты, аның белән социаль челтәрләрдә уртаклаштылар. Аның авторы — Казаннан Гөлүсә атлы ханым үз гаиләсенең фаҗигасе: ире Шамилнең кинәт кенә авырып яман шештән үлеп китүе, үләр алдыннан яшьлектә күрше кызын алдавы, анда баласы үсүе хакында әйтүен сөйләгән иде. Драма моның белән генә төгәлләнми, Шамил һәм Гөлүсәнең кызларын авылда күрше егете көчли һәм бәхетсезлек дәвам итә. Яшьлектә Шамил тарафыннан алданган күрше кызы Гөлүсәгә: «“Үз кызы да минем көнгә калсын”, – дип елаган идем», — дип белдерә. Фаҗига менә шулай тармаклана, аның зыкымы әле тагын башка буыннарга да барып төшүе ихтимал, чөнки рәнҗетелгән күңелләр золым кылучыларга әҗерне бу дөньяда ук сорыйлар һәм Аллаһы Тәгаләнең чикесез гаделлеге белән язылган тәкъдирләр бормалана- бормалана дәвам итә.\nБез материалистик җәмгыятьтә тәрбияләнеп үстек. Шуңа күрә гамәлләр өчен җавап котылгысызлыгы аңлатылмады, бу кешеләрнең бер-берсенә бер дә курыкмый золым кылуларына китерде: егетләр кызларны (кайвакыт дистәләгән кызларны) алдап ташлап китәргә һәвәсләнделәр, кеше хакын хаклау онытылды, намусны җиңел генә таптарга өйрәнә башладык. Дөрес, адануларында кызлар күп вакытта үзләре дә гаепле иде: җилбәзәк тормыш, бу дөньядан ләззәт алып калырга омтылыш гүзәл затларда да гадәткә керде.\nБүгенге көндә инде безнең җәмгыять бу галәмәтләргә сексуаль революция, азатлык, кеше хокуклары дип кенә бәя бирә һәм күңелләргә гомерлек җәрәхәт сала торган драмалар миллионлап уйнала. Әмма Аллаһы Тәгаләнең гадел хөкеме туктаусыз тормышка  ашырылып тора: кыска гомерләр күз ачып йомганчы үтә, инде онытылды дип уйланган гөнаһлар кисәк кенә көтелмәгән җирдән калкып чыгалар һәм үч кайтарыла. Кайчак бугаздан әҗәл килеп тоткач кына бәхилләшергә кирәге искә төшә, тик инде, кызганычка каршы, күпчелек очракта соң булып чыга. Аллаһның илчесе (саллалаһу галәйһи вәссаләм) бу хакта: «Дөреслектә, Аллаһы Тәгалә золым итүчегә иркенлек кыла. Әгәр аны тотса, җибәрми, ул залим котылмый», — ди.\nТормышта кылынган золымның залимның үзенә әйләнеп кайтуының мисалларын без байтак күзәтәбез, шуңа күрә кемнедер рәнҗетер алдынан уйлау тиешле: явызлыгыбыз бумеранг кебек кайчандыр бер үз башыбызга әйләнеп кайтачак. Җәза ахирәткә калдырылса, тагын да куркынычрак. Золым гына түгел, изгелекләр дә үзеңә әйләнеп кайта, монысы да хак. Рәнҗетелүчене Аллаһы Тәгалә үз яклавы астына ала, ул кем генә булмасын, аның догасын кабул итә һәм без сүз белән атылган укларның тәннәрдә котчыккыч җәрәхәтләр ясаганын күрәбез.\nКайвакыт ук шулкадәр тиз кадала, таң каласың. Кайвакыт еллар үткәч кенә адам баласы гөнаһының дәһшәтле җәзасын ала. Вәләкин без беләбез: озын булып тоелган гомерләр күз ачып йомганчы тиз үтә, шуңа күрә җәза соңга калды дип уйларга һич урын калмый.\nДоганың тиз төшүенә тормыштан бер генә мисал китерик. 1990 нчы елларда безнең авылда яшәгән ялгыз карчык Б. апа (сүз мәрүмнәр турында барганга күрә тулы исемнәрне яшерәбез) тегермәнгә бер  генә капчык ашлык илттергән. Ашлыкны он итеп тарткач, ул югалган. Б. карчык шул вакытта тегермәндә он тартучылардан үз онын таләп итеп караган, әмма тегеләре үҗәтләнгәннәр, берәү дә онның үз капчыклары арасына кереп китүен танымган, карчыкка хакын кайтарып бирмәгән. Рәҗетелгән карчык йөрәге белән: «Кемнең сыеры ашаса, шул сыерның корсагы шартласын», — дип бер генә җөмлә әйткән дә кайтып киткән. Озак та үтмәде З. Һәм И. гаиләләре сыерларыннан колак кактылар, сыерның үлеме ашказаны тишелүдән иде. Тегермәндә нәкъ менә шул гаиләнең ире капчыкларына он тутырган булуы да һәркемгә мәгълүм иде. Мондый очракта җәзадән котылуның юлы бер генә: тәүбә итеп хакны кире кайтару һәм бәхиллек сорау. Бәхилләшмәүчеләр өчен Аллаһы Тәгалә үзенең гадел хөкемен туктаусыз тормышка ашырып тора. Шул хакта имам Газалидан бер риваять китереп төгәллик язманы.\nМуса пәйгамбәр (галәйһиссаләм) тауда үзенең Раббысы белән сөйләшү вакытында: «Раббым, миңа үзеңнең Гаделлегеңне һәм Гадел Хөкемеңне күрсәт», — дип сорый. Аллаһы Тәгалә аңа әйтә: «Әй Муса, хәтта син, җитди һәм кыю кеше дә, - хәтта син дә түзә алмассың». Муса: «Синең ярдәмең белән түзәрмен», — ди. Аллаһ Тәгалә: «Фәлән чишмә янына бар, аңа каршы урында яшерен һәм Минем Кодрәтемә һәм Минем яшеренне белү Гыйлемемә кара», — дип әйтә.\nМуса (галәйһиссаләм) бара, үргә күтәрелә һәм шул урында яшеренә. Кинәт бер җайдак пәйда була, атыннан төшә, чишмә суында тәһәрәт ала һәм аннан су эчә. Аннан соң ул билбавыннан мең динары булган акча янчыгы чыгара, үз янәшәсенә куя; намаз укый, аннан, янчыгын онытып, атына атлана да китеп бара. Аннан соң бер малай килә, су эчә, янчыкны ала һәм китә. Алардан соң бер сукыр карт килә, сусавын баса, тәһәрәт ала да намаз укый башлый. Шул чагында акча янчыгын исенә төшергән җайдак чишмә янына әйләнеп кайта, анда сукыр картны күрә һәм таләп итә: «Мин монда мең алтын динар салынган янчыгымны онытып калдырдым, бирегә синнән башка беркем дә килмәде». Карт җавап бирә: «Мин сукыр, синең янчыгыңны ничек күрим?», — ди. Җайдак ярсып китә һәм кылычын кыныннан чыгарып, картка сугып, аны үтерә, әмма үзенең янчыгын таба алмый һәм үз өенә кайтып китә.\nМуса пәйгамбәр (галәйһиссаләм): «Раббым, түзәр хәлем калмады һәм Син — Гаделләрнең иң гаделе — монда ни барганын аңлат миңа?» — дип сорый. Җәбраил фәрештә төшә һәм әйтә: «Бар итүче Аллаһы Тәгалә сиңа әйтә: «Мин яшеренне күрәм, серне беләм һәм син белмәгәнне беләм! Янчыкны алган бала хаклы рәвештә үзенә тиешлене алды: ул баланың әтисе бу җайдакта эшләде һәм җайдак аңа янчыкта булган кадәрле акча түләргә тиеш иде. Ул тиешлесен бирмәде һәм баланың әтисе үлде, ә хәзер аның улы әтисе урынына акчаларны алды. Ә теге сукыр карт, сукырайганчы, ул җайдакның әтисен үтергән иде — хәзер ул әтисе өчен үч алды һәм һәркайсына үзенә тиешлесе иреште. Һәм безнең Гаделлегебез һәм Гадел Хөкемебез, син үзең күргәнчә, төгәл. Боларның барысын да белгәннән соң, Муса таң калды һәм Аллаһтан кичерүен сорады.\nБез бу тарихны фикер йөртүчеләр Аллаһ Сүбханәкә вә Тәгаләдән бер нәрсә дә яшеренеп кала алмавын, Аның кыерсытылучылар белән бу дөньяда да, ахирәттә дә гадел булуын белсеннәр өчен китердек. Әмма без, ваемсызлар, үзебезгә бәла килгәндә, аның каян килүен дә белмибез.",
    "description": "Татар матбгатында язгы якта басылган «Барыбер җавап тотасы» дигән язма күпләрне тетрәндерде. Язма Интернетагы байтак сайтларны әйләнеп чыкты, аның белән социаль челтәрләрдә уртаклаштылар.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/bla-kaian-kil-5db979e6e4fff000adda3972",
    "published_at": "2019-10-30",
    "views_count": 311,
    "views_till_end_count": 245,
    "sum_view_time_sec": 29953,
    "comments_count": 0,
    "slug": "bla-kaian-kil"
  },
  {
    "title": "Коррупция җиңгәндә: вәзгыятькә бер караш",
    "cover": "https://avatars.mds.yandex.net/get-zen_doc/1862846/pub_5dbc1e1743fdc000b1ac6156_5dbc1e3b1febd400b0f08f29/scale_1200",
    "body": "9 декабрьдә дөнья илләрендә һәм Россиядә Коррупциягә каршы көрәш көне билгеләп үтелә. Дөрес, бездәге югары җитәкчелек соңгы елларда бу көрәшкә бик сак карый, көрәшне ачыктан-ачык рекламалау “гарәп язы” яисә украин фетнәсе кебек хәлләргә китерергә мөмкин, дип рәсми рәвештә һәм ачыктан-ачык бер генә тапкыр әйтелмәде. Шулай да көрәш дәүләт масштабында алып барыла, әледән-әле хәтта бик югары чиннарның кармакка кабуы һәм тимер читлеккә ябылуы булып тора.\nТагын бер нәрсәне таныйк: көрәш бик авыр бара, еш кына гаделлек тантана итәсе урынга ришвәтчелек һәм сатылу җиңеп чыга. Кор­рупциянең көчле һө­җү­ме астында аның белән рәхим­сез рәвештә көрә­шер­гә тиешле шәхесләр егыла. Соңгы вакытта гына Алтай краеның Эчке эшләр министрлыгында Коррупциягә каршы тору идарәсен җитәк­ләгән Вадим Надвоцкийның банк хисабында миллиард сум акча табылуы көрәшнең никадәр хәтәр булуы турында сөйлә­мимени? Күз алдына китерик: казна талау яисә зур күләмдә ришвәт факты турында белгән берәр кыю шә­хес, фаш итү максатыннан, Вадик Всемогущий дигән кушамат белән атап йөртелгән шул бәндәгә килде ди. Коррупционерларны җәзага тартасы урынга аларны чис­та суга чыгарырга теләүчене иттурагыч аша чыгармаслар дип кем гарантия бирә ала бу очракта? Шуңа күрә Россия коррупциягә иң нык биреш­кән илләр арасында лидер­ларның берсе булып тора. Төрле елларда илдәге коррупция дәрәҗәсе төрлечә билге­ләнде. Ришвәт һәм тү­рә­ләрне сатып алулар илнең эчке тулай продуктының илле процентына җитә, дип игълан ителгән еллар булды.\nРишвәтчелекнең бик көчле үсеш сәбәпләре исә түрәләрдә һәм чиновникларда гына түгел, ә халыкның бу төр җинаятьләргә мөнәсә­бәтендә иде. Элек-электән, хәтта совет чорының соңгы елларыннан ук бездәге җәмә­гатьчелек фикерендә урлаша алмаган һәм бармагы үз ягына кәкре булмаган җитәкчене булдыксыз дип бәяләү га­дәткә керде. “Уртак малны эт ашамас” дигән принцип бе­лән казна һәм җәмәгатьчелек малын үз кесәңә салып куеп тормышны бөтәйтү мактаулы эш булып санала башлады. “Несунлык” психологиясе масштабы ягыннан үсте, “кем кайда эшли, шул эш урыныннан файдалану гөнаһ түгел” дигән фикер каннарга сеңде.\nДәүләт органнарында эшләүче эреле-ваклы чиновниклар моннан бик оста файдаланырга өйрәнделәр. Система да шуңа яраклаштырылып корылды: кемнәрдер бюджет бүлә, кемнәрдер бизнеска грантлар бирүне үз контролендә тота, кемнәр­дер тикшерүче һәм рөхсәт бирүче функциясен үти. Ме­нә бу вазифаларның һәр­берсеннән үзеңә файда сыгып буласын төшенү өчен күп кирәкми, чөнки үзенә өс­тенлекләрне акча биреп сатып алырга теләүчеләр тора чиратта. Нәтиҗәдә грант­ларның яртысын чиновник­лар белән бүлешергә туры килә башлый, тырнак астыннан кер эзләүче тикше­рүчедән котылуның бәясе елдан-ел арта бара.\nТормышны уртак малны үз файдаңа бүлешү юлы бе­лән бөтәйтүне егетлек дип санау дәрәҗәсенә үскән җә­мәгатьчелек фикереннән халык үзе интегә ахыр чиктә. Мондый психология безне һәлакәткә алып бара. Техноген катастрофалар нигезенә шул ята, чөнки кесә калынайганда, рөхсәт бирүче чинов­никларның күзе сукырая. “Кышкы чия”ләр, агу таратучы чүплекләр артында нәкъ менә шул фактор ятуы сер түгел бит. “Миннән киткәнче, иясенә барып җиткәнче”, – дип эшләү гадәткә әйләнә, чөнки һәркем белә: торак йортны файдалануга тапшы­расыңмы анда, сәүдә үзә­генме, ахыргы этапта майлау белән хәл ителә пробле­маларның барысы да. Белемсез һәм булдыксыз табиблар, тормыш­ның мөһим өлкәләре өчен җаваплы башка бел­гечләр: юрист һәм адвокатлар, прокурор һәм прокурор ярдәмчеләре, кычкырып торган гаделсезлекне суд карары дип игълан иткән казыйлар ришвәт ярдәмендә тәрбияләнә һәм үз эшләрен кесәгә күпме акча салуга карап эшли. Барыбыз да онытабыз: ришвәт алуга хирысланган түрәнең гомере үз һөнәренә туры килмәгән табиб пычагы астында өзе­лер­гә мөмкин, кагыйдәләрне белмичә генә идарә итү хокукын сатып алган шофер йөрткән автобуска яисә йөк машинасына килеп бәрелеп, дөнья белән бәхил­ләшүдән беркем дә имин түгел... Зур түрәләр утырган очкыч­ла­р­ның серле һәла­кәте артында да нәкъ менә шундый сәбәп ятарга мөм­кин. Булмадымыни андый хәлләр?\nНинди дә булса мәсьә­ләне үз файдаңа хәл итәргә теләп, ришвәт биргәндә, исе­гездә тотыгыз: бу риш­вәтне без көн саен бар җәмгыять белән бергәләп финанслыйбыз, чөнки нәр­сә генә сатып алма, аның бәясендә коррупция өлеше салымнарныкыннан бер дә ким түгел. Рос­сиядә рәсми дәрәҗәдә товар бәя­сендә коррупция өлеше 10-20 процент дип танылса, чынлыктагы сан 30 проценттан да ким түгел, дип әйтә белгечләр.\nБар көчеңне тү­геп, җе­легеңне сыгып, фатир са­тып аласың икән, бел: ак­чаңның 30 проценты риш­вәтчеләр кесәсенә шуа. Ки­беттән сөт сатып алганда да онытма: 50 сумлык пакетта 12-15 сум ришвәт өлеше бар. Бу сөтне интегеп җи­теш­тергән авыл кеше­сенә дә шул­кадәр түләнә, кәгазь­гә имза салып кына утырган чиновниклар да шуның ка­дәр үк алалар. Аерма шунда гына: сөт җи­теш­терүче күп булса 10-20 сыер сауса, ришвәтче түрә­ләрнең аз санлы гвардиясе бөтен илдәге сыерларны күмәр­тәләп сава. Шуңа күрә үзен сөт белән тәэмин итә алмаган Рос­сиядә сөтнең сатып алу бәя­се үзкыйм­мәтне капларга да җитми.\nКайсы гына товарга кагылма, аны сатып алганда, без коррупционерлар бе­лән бүлешәбез. Икътисадны нәкъ менә шулар буып тотып тора. Җитештерү бе­лән тир түгеп шөгыль­лә­нүчеләрнең рента­бель­лек­кә ирешә алмаулары – шулар намусында, сәла­мәт­лек сак­лау тарма­гының җи­ме­релеп баруы, йөк машинасы чыгып барганда, ишелеп төшкән күперләр, тех­но­логияләрнең артта калуы һәм башка бәхетсез­лекләр – калын түшле гәүдә­ләрдә оят булмаудан. Коррупция җиде башлы елан кебек, берсен киссәң, яңа ике баш үсеп чыга. Аннан котылу­ның юлы бер генә: җәмә­гатьчелек фикерен үз­гәртү. Намуслы ке­ше­ләр атмо­с­фе­расында яши алмый риш­вәтчеләр, саф һава алар­­га агу төсле тәэсир итә.",
    "description": "9 декабрьдә дөнья илләрендә һәм Россиядә Коррупциягә каршы көрәш көне билгеләп үтелә. Дөрес, бездәге югары җитәкчелек соңгы елларда бу көрәшкә бик сак карый, көрәшне ачыктан-ачык рекламалау “гарәп язы” яисә украин фетнәсе кебек хәлләргә китерергә мөмкин, дип рәсми рәвештә һәм ачыктан-ачык бер генә тапкыр әйтелмәде.",
    "lang": "tt",
    "link": "https://zen.yandex.ru/media/id/5b81707d5d36b000af9e8529/korrupciia-ignd-vzgyiatk-ber-karash-5dbc1e1743fdc000b1ac6156",
    "published_at": "2019-11-01",
    "views_count": 10,
    "views_till_end_count": 2,
    "sum_view_time_sec": 71,
    "comments_count": 0,
    "slug": "korrupciia-ignd-vzgyiatk-ber-karash"
  },
  {
    "title": "Как заслужить место в раю рядом с Мусой (Моисеем)",
    "cover": "https://avatars.mds.yandex.net/get-zen_doc/1707354/pub_5dbd5c93fc69ab00aef7d9b1_5dbd5cb5118d7f00b22b880e/scale_1200",
    "body": "С первого взгляда я обратил внимание на атлетическую фигуру этого мужчины. Казалось, что от него исходит физическая сила. И я решил, что он — учитель физкультуры. Занимающийся спортом по утрам и вечерам мужчина, оказывается, преподает в школе музыку. В разговоре вежливый, чувствуется, что собеседник интеллигентный. Как-то умеет располагать к себе, было в нем что-то привлекательное.\nПоскольку наши взгляды на жизнь нередко совпадали, мы с ним по вечерам долго разговаривали. Он был личностью, который никогда себя не ставить выше тебя. Прошел сложный жизненный путь.  Приехал из одной из стран бывшего Союза в статусе беженца, но ни на что не жаловался. Даже о жителях страны, которую покинул, не говорил не одного дурного слова.  С такими людьми, которые смотрят на жизнь с улыбкой, с оптимистичными натурами легко общаться. Кажется, они не умеют печалиться, как другие. Слушает тебя с улыбкой, улыбается при ответе, лицо сияет, при расставании от него словно остается яркий след.\nНевольно приходишь к мысли, что слезы не свойственны таким натурам. Однако это было не совсем так.  Мне довелось увидеть слезы этого великодушного нового знакомого.\nБыл один из обычных вечеров. Мы сидели за чайным столом и тихо разговаривали. Речь перешла на тему умерших родителей. Отец моего нового знакомого умер в девяносто четвертом году. Мой отец покинул этот мир в девяносто втором. Мы обсуждаем это очень спокойно. Смерть — самое обычное дело в этом мире, каждому дана по одному экземпляру.  Смерть родителей, покинувших этот мир давно, теперь уже не так сильно трогает. Правда, мы скучаем по ним, с уважением вспоминаем их, молим Всевышнего, чтобы он простил их, сделал их вечную жизнь радостным. Все же продолжительное горе из-за невозвратных потерь человеку не свойственно .\nС матерями оба простились в девяносто седьмом. «После смерти отца мама потеряла разум, - задумчиво говорит мой знакомый. - Тяжело было тогда. Когда я  был на работе, она выходит на улицу и испачкается. Вернувшись с работы, надо помыть ее, переодеть. Сам понимаешь, для мужчины это нелегко. У меня есть две сестры, но они замужем и живут далеко. Еще они сказали, что за матерью должен ухаживать сын. Все правильно, конечно, но в душе остался какой-то осадок от их слов.\nЯ говорю ему: ты счастливее сестер твоих, и рассказываю притчу о пророке Мусе (Моисее).\nМуса спросил однажды у Всевышнего: «С кем будет мое место в раю?» Аллах назвал имя одного человека. Пророк отправился искать этого человека. Этот человек, обладатель рая, работал на базаре самым простым мясником. Муса познакомился с ним, но не сказал о себе, кто он.\nПошли к мяснику домой. Новой знакомый, оставив пророка в передней комнате, пошел в другую и надолго там оставался. Через некоторое время он подошел к посланнику и стал его угощать. «Почему так долго пропадал?» - сказал посланник Аллаха. «В той комнате лежит моя мать, она не может ходит. Я ей поменял пеленки, кормил, поил и вот сейчас вышел к тебе. Когда я уходил, моя мама молилась за меня: «Пусть твое место в раю будет рядом с Мусой алейгим», - сказал хозяин.\nМой знакомый, выслушав притчу, медленно и тихо, по-мужски плачет. Это его состояние выдают только блестевшие в его глазах слезы. Плач моего собеседника трогает и меня. Мы — две сироты надолго задумались. Мужчина для матери в любом возрасте остается сыном, детей. Раз так, мы — двое седых мужчин, лишившиеся возможности делать добро матери, и в правду же сироты.",
    "description": "С первого взгляда я обратил внимание на атлетическую фигуру этого мужчины. Казалось, что от него исходит физическая сила. И я решил, что он — учитель физкультуры.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kak-zaslujit-mesto-v-raiu-riadom-s-musoi-moiseem-5dbd5c93fc69ab00aef7d9b1",
    "published_at": "2019-11-12",
    "views_count": 294,
    "views_till_end_count": 221,
    "sum_view_time_sec": 19919,
    "comments_count": 3,
    "slug": "kak-zaslujit-mesto-v-raiu-riadom-s-musoi-moiseem"
  },
  {
    "title": "И рыбку съест, и косточки продать",
    "cover": "https://avatars.mds.yandex.net/get-zen_doc/1707354/pub_5dbea4b71febd400b1f33e77_5dbea4ee04af1f00ae7c8fee/scale_1200",
    "body": "В жизни ведь часто бывает так: красивый мужчина и непривлекательная женщина живут вместе, или  луноликая женщина навсегда связала свою судьбу с аляповатым мужчиной. Со стороны выглядит странно, но нередко такие пары чувствуют себя вполне счастливыми. Нашли ли свое счастье Г. и М. сказать трудно, но были полными противоположностями. Хотя М.  в конкурсе красоты первое место не занимать,  она была довольно симпатичная девушка. Из тех, к которым с первого взгляда не влюбляешься, но со временем обращают на себя внимание. В первый раз она вызвала мое любопытство тогда, когда я послушал ее пение. Не говорю, что влюбился, но услышав голос, к М. появилось почтение. Песня была про любовь, но не из тех, что звучит часто. Слушать незаурядную песню доставляло удовольствие. М. исполнила песню с чувством, сердцем, да и голос был мягким, ласковым.\nМожет быть, я давно уже забыл бы об этом. Через тридцать с лишним лет многие из однокурсниц забыты. М. же запомнилась своей странной любовью. Впрочем, в данном случае говорить о любви, кажется, и неуместно. Однако речь идет о создании семьи.\nГ. был на один курс выше нас. Да и учеба не в нашем отделении. Если бы не необыкновенная наглость этого небольшого, слегка сгибающегося молодого человека, на него и не обратили бы внимания.\nНо Г. был потрясающим карьеристом, подхалимничать, заискивать сильным, угнетать слабых - его повседневная жизнь. Один из активистов факультета, поскольку особо не мог проявить себя в учебе, любил больше показывать себя в общежитии, вокруг студсовета. Хотя физически крайне слабый, в общежитии часто появляется в центре конфликтов между ребятами. Конечно, кулаки он всегда машет со стороны сильных. От его зла часто страдают и девушки, и все стараются обойти эту мелочную, мстительную натуру. Поэтому среди девушек авторитетом не пользовался.\nВдруг он начал появляться около М. И они хорошо подружились. Это было несколько неожиданно, но вскоре их дружба стала привычной. М. кажется, хорошо чувствовала свое превосходство над парнем. Она заставила Г. выполнить разные мелкие поручения. Тот с покорностью выполнял и такие дела, как уборка стола, мытье посуды. Ему, видимо, это нравилось, хотя не прибавило авторитета.\nУ М. был любимый в армии. В один из весенних, солнечных дней он вернулся и приехал в общежитие. О его приезде заранее всем стало известно, весь курс ждал этого события. Все интересовались, чем завершиться любовный треугольник. Особенно интересно было, как Г. будет вести себя в этой ситуации.\nОжидалось, что слабый, но мстительный парень, возможно, будет попытаться собрать своих сторонников и побить возлюбленного М. У Г. был большой опыт в организации подобных интриг.\nМне пришлось стать свидетелем события. Красивый мужчина в военной форме стоял перед общежитием, и навстречу ему поспешно вышла М. Они о чем-то разговаривали, я вошел в здание. В вестибюле стоял Г., глядя на улицу стеклянными глазами.  Видимо, ему было запрещено перейти на ту сторону двери. Впрочем, выйти один на один с солдатом у него не было достаточно ни сил, ни смелости.\nВсе, оказалось, было решено заранее. В «дуэли» без сражения победу одержал Г..  М. вышла только для того, чтобы разорвать отношения с возлюбленным. Однако нельзя было ее обвинить в чем-то. Сердцу ведь не прикажешь.\nПрошло несколько месяцев. М. и Г. уже договорились создать семью. Все, казалось, в естественном порядке вещей. Однажды мне пришлось поговорить с М. о какой-то работе. И упомянул в связи с этим Г.  «Г.? - широко открыла глаза М. услышав его имя. - Он не сможет это сделать. Глупый же он, тупой, дрянь». На лице М. выражалось откровенное  отвращение. Однако М. и не думала разорвать отношения с человеком, которого она открыто называла «дрянью». После этих слов мое уважение к М. мгновенно исчезло. «Оказывается она из тех, кто готова и рыбку съест, и косточки продать», —  подумал я.",
    "description": "В жизни ведь часто бывает так: красивый мужчина и непривлекательная женщина живут вместе, или  луноликая женщина навсегда связала свою судьбу с аляповатым мужчиной.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/i-rybku-sest-i-kostochki-prodat-5dbea4b71febd400b1f33e77",
    "published_at": "2019-11-03",
    "views_count": 57,
    "views_till_end_count": 44,
    "sum_view_time_sec": 4735,
    "comments_count": 1,
    "slug": "i-rybku-sest-i-kostochki-prodat"
  },
  {
    "title": "Мгновенное превращение",
    "cover": "https://avatars.mds.yandex.net/get-zen_doc/169683/pub_5dc14ee997b5d400aff11ff2_5dc14f0c92414d00ac7d8549/scale_1200",
    "body": "В утреннем автобусе было мало людей. В одной из остановок вошел седой русский сельчанин. Посидел немного и, повинуясь требованию шофера, пошел вперед за билетом. На прежнем месте из кармана выпало несколько сторублевых купюр. Никто, кроме меня, кажется, не видел денег, все пассажиры сидели молча. Я вначале тоже молчал, думая, что, получив билет, нерадивый пассажир вернется на свое место. Но он предпочел остаться на одном из передних мест. Когда дело пошло так, нельзя было промолчать. Я сказал незнакомцу, что у него выпали деньги. Рассеянный пассажир поблагодарил меня и, похвалив на весь автобус со словами: «Мир не без добрых людей», пересел на место рядом со мной. Только тогда я почувствовал сильный запах спиртного. Для российской действительности это обычно, не удивительно. Но мужик был как всякий из любителей выпить многословен и разговорчив. Тема разговора тоже традиционна: он хвастался пьяными выходками предыдущего дня.\nЯ перебил его с первой же фразы, сказал, что не только не пью, но и тема для меня неинтересна, объяснил, что причина моей трезвости заключается в том, что я мусульманин. Мужчина сначала разинул рот, затем в искреннем недоумении вымолвил: «Как это не пьешь? Все пьют, и мусульмане тоже». Под мусульманами он, конечно, подразумевает татар, не понимает большой разницы в значении этих слов. Я остановил монолог о преимуществах питья, объяснив, что это всего лишь его порочные мысли, старался скромно объяснить свое нежелание говорить с выпивохой. Ярыга, подумав немного, громко произнес свой философский вывод: «Человек, который не пьет — это просто нелюдь, гадина», — и пересел на заднее место. «Как же быстро из доброго человека превратился в мерзкого типа», — подумал я, внутри смеясь.",
    "description": "В утреннем автобусе было мало людей. В одной из остановок вошел седой русский сельчанин. Посидел немного и, повинуясь требованию шофера, пошел вперед за билетом.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/mgnovennoe-prevrascenie-5dc14ee997b5d400aff11ff2",
    "published_at": "2019-11-05",
    "views_count": 6527,
    "views_till_end_count": 6240,
    "sum_view_time_sec": 323135,
    "comments_count": 16,
    "slug": "mgnovennoe-prevrascenie"
  },
  {
    "title": "Как советский пионер захотел стать муллой",
    "cover": "https://avatars.mds.yandex.net/get-zen_doc/1118263/pub_5dc2750343863f00b104894f_5dc2755f0ce57b00af4aee48/scale_1200",
    "body": "В начале 1980 годов в сельской десятилетке произошло «ЧП» школьного масштаба. Впрочем, если бы не были приняты соответствующие меры оно бы выросло в районный или даже всесоюзный масштаб. Но педколлектив был идеологически подкованным и опытным: каждый хорошо усвоил принцип «не выносить сор из избы». Теперь «ЧП» остается только смешным воспоминанием. А в те годы… В те годы не до смеха было…\nДело в том, что один из учеников, простой сельский мальчик — красногалстучный пионер, написавший сочинение на тему: «Кем быть», объявил о намерении стать муллой. Какие аргументы приводил, в шутку ли написал или серьезно, теперь неизвестно. Наверное, он и не представлял какой резонанс даст это сочинение. Это его диссидентство дало отголосок и в следующие годы его школьной жизни.\nУчитель, проверявший сочинение, сразу почуял с какой стороны дует ветер. «Новоиспеченного диссидента» вызвали в администрацию школы, пытались идеологически заново подковать, восполнить пробелы в атеистическом воспитании. Призывы отказаться от взглядов прозвучали настойчиво. И наказали суровым наказанием: не приняли в комсомол.\nПо неписаным советским законам последнее означало, что в вуз не поступишь, не комсомольцев даже в армию не берут. Правда, в те годы, когда заработала афганская мясорубка, отсрочка от армии стала уже половиной счастья. Однако насладиться таким счастьем беспартийной молодежи коммунисты не давали: перед самым призывом райком комсомола для них штамповал комсомольский билет, не спрашивая даже об их желании.\nНаш «диссидент», конечно, не очень-то разбирался в ситуации того времени. При умелом маневрировании он стал бы отличным советским муллой.  Потому что отбором и подготовкой мулл тогда активно занимался КГБ, рекомендациями этой грозной организации некоторые карьеристы учились в Бухаре и появились прекрасные «советские» муфтии. Принцип «если не можешь победить — возглавь» тогда очень хорошо претворялся в жизнь.",
    "description": "В начале 1980 годов в сельской десятилетке произошло «ЧП» школьного масштаба. Впрочем, если бы не были приняты соответствующие меры оно бы выросло в районный или даже всесоюзный масштаб.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kak-sovetskii-pioner-zahotel-stat-mulloi-5dc2750343863f00b104894f",
    "published_at": "2019-11-06",
    "views_count": 772,
    "views_till_end_count": 732,
    "sum_view_time_sec": 50524,
    "comments_count": 22,
    "slug": "kak-sovetskii-pioner-zahotel-stat-mulloi"
  },
  {
    "title": "Эффект Павлика Морозова или как дети начали предавать отцов, отцы - детей",
    "cover": "https://avatars.mds.yandex.net/get-zen_doc/1872259/pub_5dc5145c1d656ac9e6b590bc_5dc5147e7cccba00afac3f05/scale_1200",
    "body": "Отношения между родителями и детьми во все времена были сложные. Может быть, история человечества знает миллионы людей, вершивших несправедливость против отца ради своих интересов, не соблюдавших родительских прав. Но ни в одной системе, ни в одном обществе, вероятно, предательство сына не подняли до степени идеала. Коммунистическая идеология и в этом смысле своей бесчеловечностью «щелкала» по носу общественным мыслям всех времен: подняла в пьедестал вероломство против отца — иуду Павлика Морозова сделала примером для будущих поколений.\nТакое воспитание быстро давало свои плоды. В развитом социалистическом обществе появлялись и увеличивались неуютные и скучные места под названием «дом престарелых». У многих стариков, обитающих в таких домах были вполне  успешные дети-карьеристы.  В таких условиях начал теряться смысл и в воспитании ребенка. Почему растить будущее поколение, которое готово выбросить тебя на свалку? И появилась новая порода людей, научившись воткнуть нож в спину родителей, отказаться от своего отпрыска им уже не стоило особого труда. Появилось и росло количество «детских домов» для детей, имеющих живых родителей.\nНедавно мне рассказали о печальной судьбе старика, который был доставлен в районную больницу из дома престарелых. У него ампутировали  обе ноги. И некому было присмотреть за стариком, у которого осталась только  половина тела. На вопрос: «Нежели у него нет не одного родственника?» — отвечали: «Дочери живут далеко, а сын — пьяница».\nА историю пятилетнего мальчика, которого доставили на лечение в один из казанских лечебниц, рассказала жена. Оказалось, что уличные собаки  приняли младенца, выгнанного матерью на улицу, в свою стаю. Собаки же и заразили его кожной инфекцией и мальчик был доставлен в инфекционную больницу.  Мне кажется, что за судьбой тысяч таких людей, жизнь которых была превращена в собачье существование, стоит  тень Павлика, искусственно превращенного коммунистами в кумир.\nНе будьте равнодушными к теме. Оставляйте свои комментарий!",
    "description": "Отношения между родителями и детьми во все времена были сложные. Может быть, история человечества знает миллионы людей, вершивших несправедливость против отца ради своих интересов, не соблюдавших родительских прав.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/effekt-pavlika-morozova-ili-kak-deti-nachali-predavat-otcov-otcy-detei-5dc5145c1d656ac9e6b590bc",
    "published_at": "2019-11-16",
    "views_count": 67,
    "views_till_end_count": 58,
    "sum_view_time_sec": 3055,
    "comments_count": 0,
    "slug": "effekt-pavlika-morozova-ili-kak-deti-nachali-predavat-otcov-otcy-detei"
  },
  {
    "title": "Рассказ о том, как мусульманин разбил сердце колдуньи",
    "cover": "https://avatars.mds.yandex.net/get-zen_doc/1336031/pub_5dc6ae60f2583c491d729db9_5dc6aeb4ac4aba4158bda327/scale_1200",
    "body": "Она была колдуньей. Если хотите назовите экстрасенсом. Или ведьмой. Как вам угодно. Таких сейчас много встретишь в селах да деревнях. Да в городах тоже. Отчаявшиеся от медицины люди, гурьбой ходят к ним.\nНастю же люди сторонились. Слишком злая была она. Никогда хорошего людям не сказала. Порчу наводить-то наводила, любовные привороты и отвороты практиковала, а одурачивать людей, что лечить,  не умела. Околпачить безнадежно больных была не ее нишей. Она-то знала, что сатанинские силы никогда хорошего человеку не делают, и потому вплотную занялась только злом. Впрочем, среди народа, желающих мстить кому-то, тоже хватило. Но они явились к ней тайком, очередей у дверей Анастасии, как у других экстрасенсов не было.\nВ деньгах она не нуждалась. Найти золотую жилу ей помог случай. Однажды в сельском магазине молодой парень разругался с нею, обозвал ведьмой, велел не путаться под ногами. «Погоди, — сказала ему Настя, — не ты ли собираешься жениться на следующей неделе? Так вот знай: не получиться у тебя с женой ничего».\nЧерез неделю обидчик, повесив нос, появился у ее дверей. Вот тогда и почуяла колдунья: дело пахнет большими деньгами. С тех пор и повелось: все женихи в округе перед свадьбой стали посещать ее, задобрили деньгами, чтоб порчу не наводила. Денег было столько, что бесы да джинны  служившие ведьме  чуть не остались без дела.\nМежду тем Настя была довольно красива. Если бы не змеиные глаза, можно было бы ее назвать вполне симпатичной девушкой. Однако ее дьявольский взгляд мог отпугнуть любого. Ей уже стукнуло тридцать, но жениться на колдунье никто не захотел. Чувство любви ей было чуждо до тех пор, пока в селе не появился новый агроном. Парень с дегтярно-черными глазами,  густой бородой, с безмятежным лицом был симпатичным… и Настя влюбилась в него. Это была безответная любовь. Никакие обыкновенные женские чары да уловки на Айдарбека (нового агронома звали так) не действовали. Ведьма тогда впервые сделала любовный приворот лично ради себя. Увы,  магия на этот раз не действовала. Бесы и джинны почему-то боялись подходить к объекту. Благожелательное лицо Айдарбека осталось спокойным,  привязаться к Насте он и не думал. Парень словно хорошо усвоил правило Пушкина: « Чем меньше женщину мы любим, Тем легче нравимся мы ей И тем ее вернее губим Средь обольстительных сетей». Душевные терзания ввергли колдунью в невыразимое разочарование. Состояние влюбленности не покидало ее. Она чувствовала: стрела пущенная ею в строну парня вернулась обратно и поразила ее саму. Как и любая ведьма Анастасия знала, что порча может вернуться к тому, кто ее навел. Но никогда не думала, что такое может случиться с нею. Новость о том, что молодой агроном желает обзавестись женой ошеломила ее.  Удрученная поражением, она решила устроить скандал при людях, напугать Айдарбека. Ведь конфликтовать с нею все боялись. Однако Айдарбек перебраниваться с нею не стал. Его лицо осталось благодушным, он спокойно и выразительно при людях сказал ей: «Позови на помощь всех ворожеек и бесов, никакого зла вы мне не сделаете», —  повернулся и безмятежно ушел. В этом его спокойствии была какая-то неподвластная чародейке сила. Горечь поражения будто убила злодейку. Она не знала, что по утрам Айдарбек вложив всю душу молился, просил помощи у Владыки миров, читал все утренние азкары. Это и служило ему защитой от всякого зла. Вечером все это повторялось. Кроме этого в течение дня язык агронома был занят поминанием Всевышнего.\nПотеряв весь смысл своей черной миссии, колдунья уже хотела умереть.   Однако она знала, что ее ждет мучительная агония. Не передав кому-то свои знания, ведьма не может покинуть этот мир. Когда-то ее бабушка в предсмертных муках   попросила ее принять у нее знания. Насте тогда льстило иметь злую силу и она согласилась нести тяжелую ношу. Это бремя уже давила ее плечи, но как спастись от этой тяжести Настя не ведала.",
    "description": "Она была колдуньей. Если хотите назовите экстрасенсом. Или ведьмой. Как вам угодно. Таких сейчас много встретишь в селах да деревнях. Да в городах тоже. Отчаявшиеся от медицины люди, гурьбой ходят к ним.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/rasskaz-o-tom-kak-musulmanin-razbil-serdce-kolduni-5dc6ae60f2583c491d729db9",
    "published_at": "2019-11-11",
    "views_count": 1669,
    "views_till_end_count": 1524,
    "sum_view_time_sec": 279638,
    "comments_count": 9,
    "slug": "rasskaz-o-tom-kak-musulmanin-razbil-serdce-kolduni"
  },
  {
    "title": "Как выйти победителем из сложной жизненной ситуации (универсальный метод решения проблем)",
    "cover": "https://avatars.mds.yandex.net/get-zen_doc/1662927/pub_5dc7fadee7b50530845da67d_5dc7fb1ee482af743b16837e/scale_1200",
    "body": "Эта статья будет полезна при решении любой сложной проблемы. Она также поможет избежать депрессивных и суицидальных настроении.\nЛюдям свойственно робеть перед трудностями, предаваться унынию. Чем сложнее задача, тем больше человек испытывает отчаяние и даже не принимается его решать. Для решения же, нельзя думать о сложности проблемы, напротив, ее надо рассматривать как обыкновенную задачу, как препятствие, которое любой пытающийся преодолеет, этому надо искренне верить. В большинстве случаев мы только не умеем использовать свои возможности. Президент Московского математического общества, академик Виктор Васильев, например, считает: «...почти любой человек может довольно успешно продвинуться почти в любой области, и математика не исключение: скажем, стать средним доктором наук может почти каждый, за исключением лишь клинических случаев».\nДавайте сейчас приведем пример. В 1988 году на 29 международной математической олимпиаде школьникам была предложена слишком сложная задача. Задачу сначала попытались решить самые известные австралийские математики, но, увы, безуспешно. Даже Дьерд Секереш и его жене — известным решателям и составителям задач, она была не по зубам. Задачу, которую не один из членов задачной комиссии не смог решить, все же отважились предложить в качестве последней самой сложной задачи на олимпиаде. Одиннадцать школьников представили ее точные решения. Если бы дети знали, что задача не под силу именитым математикам они не смогли бы ее решить.\nИз этой истории мы можем сделать только один вывод: понимание сложности задачи мешает ее решить, наоборот, когда воспринимаешь как обычную задачу, решение обычно находится легко.\nАльберт Эйнштейн об этом сказал: «Все знают, что это невозможно. Но вот приходит невежда, которому это неизвестно — он-то и делает открытие». И наоборот, самая простая проблема, если воспринимать ее сложной, становится неразрешимой. Не забывайте: депрессивные состояния и суициды происходят только по этой причине.",
    "description": "Эта статья будет полезна при решении любой сложной проблемы. Она также поможет избежать депрессивных и суицидальных настроении.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kak-vyiti-pobeditelem-iz-slojnoi-jiznennoi-situacii-universalnyi-metod-resheniia-problem-5dc7fadee7b50530845da67d",
    "published_at": "2019-11-10",
    "views_count": 153,
    "views_till_end_count": 137,
    "sum_view_time_sec": 8126,
    "comments_count": 1,
    "slug": "kak-vyiti-pobeditelem-iz-slojnoi-jiznennoi-situacii-universalnyi-metod-resheniia-problem"
  },
  {
    "title": "Кнут для алкоголика",
    "cover": "https://avatars.mds.yandex.net/get-zen_doc/1860332/pub_5dca66f3eec9e2085b077076_5dca6725fdc2160328be4f54/scale_1200",
    "body": "Некоторое время назад меня пригласили в одну семью помочь обуздать сорвавшегося пьяницы. Я говорю «помочь» просто так, у меня нет никакого оригинального способа обуздать буйный нрав алкоголика. Я не врач-нарколог, не психиатр и даже не люблю общаться с алкоголиками. Уже более двух десяток лет сам не покупаю алкогольные напитки, не посещаю банкетов и праздничных мероприятий, где пьют вино.\nНо в этом случае приглашают с неопровержимой просьбой.  Все методы уже испытаны. К тому же пьяница не согласен лечиться. Об этом и не хочет слышать. Лечение алкоголизма теперь превратили в большой бизнес. Для психиатров-наркологов клиенты никогда не заканчиваются и лекари, кажется, сами стараются, чтобы они не извелись. Это мое личное мнение, но оно основано на наблюдениях. Кто кодировался, через несколько лет еще ужаснее начинают пить . Останавливаются только считанные люди, которые обладают огромной силой воли, сильным желанием избавиться от водки.\nАлкоголик, которому я должен был помочь, тоже несколько раз проходил через бизнес наркологов. В городскую квартиру, где он живет, я зашел всего на несколько часов. Задача была  уговорить его поставить систему. Но он и слышать об этом не хочет.\n«Тогда будем бить, - говорю я, - это наказание предусмотрено для пьяницы в шариате». Он думает, что я шучу, и смеется. Но я не намерен шутить. Он улегся на диван, снимая с себя толстую одежду. Так как в городских дворах не найти прутьев, я приготовил ремень и без сожаления бью так, чтобы на спине остался след. Вытерпев первые три удара, клиент, после четвертого вскакивает, заявляет, что согласен вызову врача-нарколога. Одновременно  не скрывает ко мне безграничную ненависть. Я же говорю, что у меня большое желание повязать его и наказать, потому что знаю, что среди врачей есть те, кто лечит алкоголизм розгами. Очень эффектный метод. Однако в России для этого нужно получить  согласие пьяницы. Если наоборот, за доброе дело тебя могут подвергать уголовному наказанию.\nНа Международной научно-практической конференции «Новые методы лечения и реабилитации в наркологии» новосибирские ученые доказывают, что наиболее эффективным методом лечения алкоголиков, наркоманов, страдающих депрессией, людей, стремящихся покончить жизнь самоубийством является лечение розгами. Это вовсе не новый метод, это наказание, предусмотренное шариатом.\nРусские же ученые, сами того не желая, доказывают, насколько исламский шариат полезен и гуманен для человека. Автор «нового» метода Сергей Сперанский предлагает больным 30 процедур, состоящих из 60 ударов прутиком по заднице.\nПо словам ученого, для лечения полученной травмы организм задействует иммунитет, выделяются эндорфины - «гармони счастья», мобилизуются ресурсы тела и возвращаются пациентам «вкус жизни». Этим методом можно лечить и больное сердце заявляет ученый. Иммунитету все равно какую рану он лечить: телесную или сердечную.",
    "description": "Некоторое время назад меня пригласили в одну семью помочь обуздать сорвавшегося пьяницы. Я говорю «помочь» просто так, у меня нет никакого оригинального способа обуздать буйный нрав алкоголика.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/knut-dlia-alkogolika-5dca66f3eec9e2085b077076",
    "published_at": "2019-11-13",
    "views_count": 1706,
    "views_till_end_count": 1442,
    "sum_view_time_sec": 144215,
    "comments_count": 3,
    "slug": "knut-dlia-alkogolika"
  },
  {
    "title": "Алхимик, который отказался от золота",
    "cover": "https://avatars.mds.yandex.net/get-zen_doc/1716636/pub_5dce33694543b620b5b99d14_5dce33a7420eca6800c3c905/scale_1200",
    "body": "Мы часто измеряем уровень счастья материальным богатством. Однако сытая жизнь не всегда приводит к блаженству. Среди суицидально настроенных личностей очень много богатых людей. Только то, что получено праведным способом, может дать человеку истинное наслаждение.\nОдин человек, желая быть счастливым, многие годы своей жизни посвятил поиску технологии превращения меди в золото. Однажды он услышал, что есть ученый, умеющий делать золото из меди, и отправился к нему. Но алхимик, долго глядел на этого мечтателя, ищущего счастья в золоте и сказал: «Ты слишком хорошо одет. Мой шейх, который научил меня превратить медь в золото разрешил выдать секрет только тому, кто очень беден. Ты найди самого бедного человека в стране и приведи ко мне. Я его научу, и ты тоже будешь слушать».\nЖаждущий богатства человек, приступил к поиску самого бедного человека в стране. Однажды он увидел одного бедняка, который не имея денег для покупки мыла, мыл свою одежду, используя песок. Он повел этого нищего к алхимику, желая получить урок алхимии.\nУвидев бедолагу, алхимик поднялся на ноги  и произнес: «Поразительно, ты привел ко мне моего шейха, научившего меня к секретам алхимии».\nРациональное зерно этой притчи в том, что есть истинно счастливые люди, которые и без больших денег чувствуют себя вполне счастливыми.",
    "description": "Мы часто измеряем уровень счастья материальным богатством. Однако сытая жизнь не всегда приводит к блаженству. Среди суицидально настроенных личностей очень много богатых людей.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/alhimik-kotoryi-otkazalsia-ot-zolota-5dce33694543b620b5b99d14",
    "published_at": "2019-11-15",
    "views_count": 23,
    "views_till_end_count": 20,
    "sum_view_time_sec": 962,
    "comments_count": 0,
    "slug": "alhimik-kotoryi-otkazalsia-ot-zolota"
  },
  {
    "title": "Секретный национальный проект, который мог бы дать обильные плоды или кому нужно повышение налогов",
    "cover": "https://avatars.mds.yandex.net/get-zen_doc/1721884/pub_5dcf9927525c952780f9a296_5dcf9cdef91fc7585e5336d0/scale_1200",
    "body": "Всем известно, что руководство современной России ищет путей  экономического прорыва. Однако за что бы не взялась Кремлевская власть, все разваливается: вместо увеличения рождаемости —  демографическая яма, борются против бедности — плодят нищету... Существует только один национальный проект, который мог бы дать обильные плоды, но в Кремле упорно его не замечают. О таком проекте, который не требует денег, а дает триллионную прибыль мы хотим напомнить в этой статье.\nВ последние годы демонстрирует мощные темпы роста одна отстающая страна Европы - Румыния. Его даже стали называть экономическим тигром Европы. Эта страна до недавнего времени считалась самой бедной среди стран, входящих в Евросоюз. Там процветала коррупция.  В 2013 году Генеральным прокурором Национального антикоррупционного управления в Румынии назначили госпожу Лауру Кёвеши. За годы работы Кёвеши тысячи министров, судей, прокуроров и других чиновников были заключены в тюрьму. Сказали, что объем арестов достиг 90 процентов чиновничьей элиты. Румынская бюрократия вела ожесточенную борьбу против нее. Обвинили в коррупции и возбудили уголовные дела (сама говорит о 18 уголовных делах), в конечном итоге отстранили от работы по решению Конституционного суда, заявив, что злоупотребляет властью. Но чистки Кёвиши дали свои результаты: Румыния - страна Евросоюза, которая растет сегодня самыми сильными темпами.\nБороться с коррупцией нелегко: или потеряешь голову, или  проявляешь силу воли и продолжаешь идти вперед, пока не победишь. В случае победы появляется процветающая страна, как Сингапур.\nЕсть слухи, что еще одна страна собирается использовать опыт румынского прокурора в ближайший период. Об этом пока рано говорить. Одно бесспорно: самый выгодный национальный проект - борьба с коррупцией. Денег не требует, сам отдает миллиарды в бюджет. После этого остается только снизить налоги и расти. В те годы, когда Лаура Кёвеши вела борьбу, румыны снизили НДС с 24 процента до 19 процентов. Вообще-то, победа над коррупцией всегда приводит к снижению налогов. Видимо, повышение налогов нужно только для коррупционеров.",
    "description": "Всем известно, что руководство современной России ищет путей  экономического прорыва. Однако за что бы не взялась Кремлевская власть, все разваливается: вместо увеличения рождаемости —  демографическая яма, борются против бедности — плодят нищету.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/sekretnyi-nacionalnyi-proekt-kotoryi-mog-by-dat-obilnye-plody-ili-komu-nujno-povyshenie-nalogov-5dcf9927525c952780f9a296",
    "published_at": "2019-11-16",
    "views_count": 54,
    "views_till_end_count": 48,
    "sum_view_time_sec": 3447,
    "comments_count": 0,
    "slug": "sekretnyi-nacionalnyi-proekt-kotoryi-mog-by-dat-obilnye-plody-ili-komu-nujno-povyshenie-nalogov"
  },
  {
    "title": "Почему Коран, разрешая мужчинам иметь одновременно до четырех жен, запрещает женщинам многомужество?",
    "cover": "https://avatars.mds.yandex.net/get-zen_doc/1711766/pub_5deb451fd4f07a00add46621_5deb45a6433ecc00aee8daf3/scale_1200",
    "body": "Всем известно, что Творец всего сущего своим ясным словом запрещает любые внебрачные контакты и однополые отношения. Верующие даже не ставят вопрос: почему так? Просто говорят: «Слушаем и повинуемся», ибо есть неопровержимые доказательства, что Коран — это слово Всевышнего Создателя. А вот неверующие и сомневающиеся часто критикуют установления Корана. Однако каждый аят — мудрость от Владыки, пренебрежение которым дорого обойдется даже в этой мирской жизни.  Отношения между полами не исключение. Наука уже много раз подтвердила и соглашалась доводами Священной Книги. Вспомним Кейта Мура, всемирно известного эмбриолога и лауреата Нобелевской премии, автора книги «Эмбриология человека с исламскими дополнениями».\nМногие задаются вопросом: почему Коран разрешает мужчинам иметь до четырех жен, но строго запрещает жить женщине одновременно с двумя и более мужчинами. Более того, устанавливает срок женщине, у которой умер муж в течение которого выйти замуж не дозволено. Это 4 месяца и 10 дней — срок «идда». Срок «идда» для разведенной женщины  тоже имеется. Оказывается, половые контакты с другим мужчиной раньше этого срока опасны для здоровья женщины. Научное открытие об этом факте принадлежит Американскому ученому еврейского происхождения Роб Гиллхам. Именно он установил в результате научных исследовании, что точно только в сроки установленные Кораном организм женщины очищается от хромосомного мужского «отпечатка». Если до истечения этого срока происходит контакт с другой семенной жидкостью, это дает сбой в имунной системе женщины, что может стать причиной раковых опухолей. Статистика тоже подтверждает это. В странах, где половая распущенность является обычным явлением, заболевания раком женских половых органов встречаются гораздо больше. Давайте дадим слово гинекологу Марине Филипченко: «В дореволюционной России ВПЧ чаще всего болели проститутки: у них была масса половых партнёров, а умирали они от рака шейки матки. Чем меньше половых контактов, тем меньше риск заражения. Сегодня это огромная проблема! Когда спрашиваешь 20-летних девочек, сколько у них было за последний год мужчин, они отвечают: \"Восемь – десять\". Для меня это шок! При том, что сексуальная жизнь у них началась в 12-15 лет. Если у женщины было больше пяти половых партнёров за всю жизнь, она в группе риска по ВПЧ». Оказывается, плоды сладкой жизни очень горькие, но рано или поздно их придется пожинать.\nТворец лучше знает о человеческом организме. Мудрость неразрешенности половых извращении Кораном также подтверждается и наукой, и статистикой. Следствия таких извращенных отношении — рак гортани и рак прямой кишки. «...в журнале «The Lancet Oncology» в декабре 2012 г. был опубликован систематический обзор научных статей, связанных с гомосексуальными половыми контактами и случаями заболевания раком: «Рак и мужчины, вступающие в гомосексуальные половые контакты: систематический обзор». Обзор был подготовлен докторами У. Бёмер, Т.П. Кули и М.А. Кларк. Авторы отобрали и проанализировали выводы 47 соответствовавших поставленной исследовательской задаче научных статей и обнаружили, что большинство авторов сходятся во мнении, что гомосексуальные половые контакты значительно увеличивают риск заболевания раком», — свидетельствует  сайт «Семейная политика.рф. Ученые всего мира предупреждают: в результате гомосексуальных контактов извращенец награждается целым клубком опасных заболевании.",
    "description": "Всем известно, что Творец всего сущего своим ясным словом запрещает любые внебрачные контакты и однополые отношения. Верующие даже не ставят вопрос: почему так?",
    "lang": "ru",
    "link": "https://zen.yandex.ru/media/id/5b81707d5d36b000af9e8529/pochemu-koran-razreshaia-mujchinam-imet-odnovremenno-do-chetyreh-jen-zaprescaet-jenscinam-mnogomujestvo-5deb451fd4f07a00add46621",
    "published_at": "2019-12-11",
    "views_count": 11464,
    "views_till_end_count": 6223,
    "sum_view_time_sec": 960685,
    "comments_count": 72,
    "slug": "pochemu-koran-razreshaia-mujchinam-imet-odnovremenno-do-chetyreh-jen-zaprescaet-jenscinam-mnogomujestvo"
  },
  {
    "title": "Вызов Корана и беспомощность неверующих. Неопровержимое доказательство, что Коран является словом Всевышнего",
    "cover": "https://avatars.mds.yandex.net/get-zen_doc/1686199/pub_5dfda43b1febd400b0240903_5dfda47ed4f07a00b0309bf4/scale_1200",
    "body": "Прошло уже свыше четырнадцати веков, как благородный Коран бросил вызов язычникам, пытающимся приписать авторство книги Аллаха пророку Мухаммаду (мир ему и благословение Аллаха): «Или они станут утверждать: «Он измыслил Коран». Отвечай: «Сочините-ка десять измышленных сур, подобных Корану, и призовите на помощь кого сумеете, помимо Аллаха, если вы и вправду так считаете» (Коран (смысл)  11:13). Мекканские язычники очень хорошо поняли ставленную перед ними задачу, ибо они были представителями золотого века арабской поэзии, соревновались в сочинении стихов. Поэтов в Мекке начала седьмого века было более чем достаточно. Современному человеку, далекому от поэзии и не знающему арабский язык, понять суть этого вызова может быть затруднительным. Поэтому попытаемся объяснить на примерах. Давайте прочтем нижеследующие строки:\nГульзира, твое имя – цветок,\nИ, Востока традицию чтущий,\nЯ твой черный тугой завиток\nЗарифмую с зирою цветущей.\nНо узнать бы сначала пора,\nКак цветет на Востоке зира.\nЧеловек, имеющий среднее образование и разбирающийся в школьной программе по литературе, сразу почувствует, что эти стихи до боли напоминают «Персидские мотивы» Есенина. Все же это не Есенин. Это Дмитрий Сухарев так подражает «Персидским мотивам». Он в стихотворной форме передает стиль и звучание Есенина, используя другие слова. Это получилось очень легко, потому что поэт-песенник брал за основу художественную форму, литературный слог великого поэта. Среди поэтов такое подражание не приветствуется, это — удел графоманов, бездарных людей. По сути, можно повторить стиль любого художника. Сделать это не составляет большого труда. При переводах на другие языки переводчики также пытаются сохранить в какой-то степени звучание оригинала. Чем талантливее переводчик, тем лучше он передает стиль другого автора. Полностью повторить стиль оригинала на другом языке, конечно, невозможно. Однако перевод всегда чем-то напоминает подлинник. Но вот чудо: сколько бы переводчиков не переводили Коран, ни один из них не смог передать хоть в самой малой  степени звучание исходного текста.  Коран в переводе совсем не похож на Коран. Переводы передают смысл сур и аятов, а повтор стилистических особенностей Книги Аллаха не входит в их задачу. Ибо это просто невозможно.\nТеперь вернемся к вызову неверующим «сочинить десять измышленных сур, подобных Корану». Язычникам казалось, что это очень легкая задача. Однако усердия многочисленных поэтов привели к нулевому результату. Владея в совершенстве арабским языком, хорошо зная все тонкости поэтического слога, ни один из них не смог подражать Корану, придать своим стихам звучание коранических аятов. Они очень легко могли пародировать друг друга,  а перед Кораном все оказались беспомощными и несостоятельными. Всевышний Творец облегчил им задачу: «Или же они говорят: «Он выдумал его». Скажи: «Сочините хотя бы одну суру, подобную этим, и призовите, кого сможете, кроме Аллаха, если вы говорите правду» (Коран (смысл) 10:38).  Обескураженные поэты-язычники уже поняли: им не под силу сочинить подобную книгу. Одни из них уверовали, поняв, что Коран не является плодом человеческого творчества и стали мусульманами, другие, упорствуя заявили, что это колдовство: « и сказал: «Это — не что иное, как пересказанное колдовство (Коран (смысл) 74:24). Когда пророки предъявляют в качестве неопровержимого доказательства чудо, неверующие всегда отвергают их такими словами, обвиняют в колдовстве. Попытаться ответить на вызов Корана может любой неверующий и ныне. Для этого нужно, подражав Книге Всевышнего, написать хоть небольшой текст.\nВ Коране очень много знамений и ясных доказательств тому, что средневековый человек не мог сочинить подобную книгу. Многие современные люди — представители разных народов и культур, приходят в ислам, увидев эти знамения. Однако основное чудо Корана — его неповторимый стиль. Желающим дискутировать  поле обозначено: послушайте в оригинале Коран, попытайтесь вникнуть в его стиль и пробуйте передать звучание исходного текста на любом языке. Можете попросить арабоязычных. Однако это — тщетные попытки.",
    "description": "Прошло уже свыше четырнадцати веков, как благородный Коран бросил вызов язычникам, пытающимся приписать авторство книги Аллаха пророку Мухаммаду (мир ему и благословение Аллаха): «Или они станут утверждать: «Он измыслил Коран».",
    "lang": "ru",
    "link": "https://zen.yandex.ru/media/id/5b81707d5d36b000af9e8529/vyzov-korana-i-bespomoscnost-neveruiuscih-neoproverjimoe-dokazatelstvo-chto-koran-iavliaetsia-slovom-vsevyshnego-5dfda43b1febd400b0240903",
    "published_at": "2019-12-21",
    "views_count": 4147,
    "views_till_end_count": 2462,
    "sum_view_time_sec": 414233,
    "comments_count": 36,
    "slug": "vyzov-korana-i-bespomoscnost-neveruiuscih-neoproverjimoe-dokazatelstvo-chto-koran-iavliaetsia-slovom-vsevyshnego"
  },
  {
    "title": "Как работающему пенсионеру добиться индексации пенсии? Надежный и законный способ",
    "cover": "https://avatars.mds.yandex.net/get-zen_doc/198938/pub_5dfe00463f548700ac5e929c_5dfe0078ec575b00b17ac8ef/scale_1200",
    "body": "Начиная с 2016 года работающие пенсионеры попали в немилость государства: им перестали индексировать пенсию. Это, конечно, вопиющая несправедливость. В то время работающих стариков было около пятнадцати миллионов. Многие уволились и стали получать заработную плату в конвертах. Бюджет и пенсионный фонд сразу же потеряли около шести миллионов налогоплательщиков. Однако налоговая служба в последнее время стала выявлять получающих неофициальную зарплату и грозить им гигантскими штрафами. Ужасающие санкции государства против стариков ошеломляет. Ведь отмена индексации вредно для экономики. Бюджет проигрывает во всех направлениях. Торговля сжимается из-за низкого потребительского спроса. Все расчеты независимых экономистов доказывают: отмена индексации и повышение пенсионного возраста становятся тормозом для экономики.\nНесмотря на это правительство упорствует в своем невежестве. Принимаются все больше и больше карающих законов. Уровень бессмысленности и невежества зашкаливает. Очевидно, это признак признак плохой управляемости страны, бездарности чиновников. В далекой древности еще Цицерон сказал: « Чем ближе крах империи, тем безумнее ее законы». Именно такие дурацкие законы помогают иногда простому народу. Закон о самозанятых стал таким спасательным кругом для работающих пенсионеров. Переход в разряд самозанятых спасает их от ига государства: заработная плата увеличивается, так как самозанятой не платит страховых взносов и налог на физических лиц. Он считается неработающим и обратно получает право на индексацию пенсии.  Не воспользоваться таким случаем просто грешно. Думаю, что работающих пенсионеров в России останется совсем мало. Имеющие ум и совесть перейдут в разряд самозанятых.",
    "description": "Начиная с 2016 года работающие пенсионеры попали в немилость государства: им перестали индексировать пенсию. Это, конечно, вопиющая несправедливость.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/kak-rabotaiuscemu-pensioneru-dobitsia-indeksacii-pensii-nadejnyi-i-zakonnyi-sposob-5dfe00463f548700ac5e929c",
    "published_at": "2019-12-26",
    "views_count": 12035,
    "views_till_end_count": 11504,
    "sum_view_time_sec": 549666,
    "comments_count": 35,
    "slug": "kak-rabotaiuscemu-pensioneru-dobitsia-indeksacii-pensii-nadejnyi-i-zakonnyi-sposob"
  },
  {
    "title": "Мешают ли благосостоянию россиян недружественные страны или как улучшить жизнь народа",
    "cover": "https://avatars.mds.yandex.net/get-zen_doc/1592433/pub_5e05e3ee9c944600afd0f9b1_5e05e446118d7f00add1d6dd/scale_1200",
    "body": "Пресс-секретарь президента Дмитрий Песков в брифинге заявил, что в плохом экономическом положении страны виновато «недружественное международное окружение». Да, в мире действительно обстановка сложная. Однако соседство с достаточно грозным и мощным Китаем не мешало развитию Малайзии достаточно высокими темпами. Рост ВВП в 2014 году — 6 %, 2015 — 5 %, 2017 году — 5,9 %.  В России же куда более широкие возможности роста: богатые природные ресурсы, удобное географическое положение, промышленный потенциал… И потому нет оправдания ухудшению материального положения народа. Просто нужно перераспределить бюджетные деньги по другому, и россияне уже сегодня могут заметить улучшения своего материального состояния. Самым первым делом можно значительно сократить расходы на чиновников. У нас только расходы на аппарат президента более чем три раза превосходят бюджет Калмыцкой республики. Таких контор в высших эшелонах власти несколько. Сокращение же числа чиновников уменьшит давление на бизнес и благоприятно повлияет на его деятельность.\nТаким же успехом можно сократить расходы на силовиков. Прекратить финансировать никому не нужные проекты. Поставить заслон на воровство и нецелевое использование бюджетных денег.\nНужно прекратить продавать за бесценок природные ресурсы Китаю. Федеральному бюджету следует перестать отбирать последние крохи с бюджетов регионов. В этом году Татарстан перечислил в федеральный бюджет  более 700 миллиардов рублей налогов, оставив себе около 300 миллиардов. Нищета регионов именно из-за такого несправедливого распределения денег. Использовав собственные деньги для развития регионы стали бы богаче и за счет увеличения производства федеральная казна получила бы в итоге больше денег.\nОдна из причин нищеты населения — это высокие цены на товары и услуги. Цены же высоки из-за налогового составляющего, которое достигает до 50-65 процентов в цене товара. Уменьшение ставок налогов уменьшило бы цены, а это в свою очередь увеличивало бы товарооборот. Рост торговли привело бы к росту собственного производства и в результате при низкой ставки налогов государство собрало бы больше денег.\nПеречислено только несколько мер. Даже их достаточно для начала процветания страны. Не внешнее окружение, а неправильная экономическая политика приводит к отставанию страны и нищете народа.",
    "description": "Пресс-секретарь президента Дмитрий Песков в брифинге заявил, что в плохом экономическом положении страны виновато «недружественное международное окружение».",
    "lang": "ru",
    "link": "https://zen.yandex.ru/media/id/5b81707d5d36b000af9e8529/meshaiut-li-blagosostoianiiu-rossiian-nedrujestvennye-strany-ili-kak-uluchshit-jizn-naroda-5e05e3ee9c944600afd0f9b1",
    "published_at": "2019-12-27",
    "views_count": 35,
    "views_till_end_count": 25,
    "sum_view_time_sec": 1720,
    "comments_count": 9,
    "slug": "meshaiut-li-blagosostoianiiu-rossiian-nedrujestvennye-strany-ili-kak-uluchshit-jizn-naroda"
  },
  {
    "title": "Судьба татарина",
    "cover": "https://avatars.mds.yandex.net/get-zen_doc/1900266/pub_5e084a741e8e3f00b2c07501_5e084b1a78125e00aeec676b/scale_1200",
    "body": "Сына одного из моих знакомых призвали в армию. Это было  начало первой чеченской войны.  В армии с особым усердием бьют татар, вдобавок тому еще над головой нависла угроза быть отправленным в Чечню. Юноша из порядочной, благородной семьи, но отца уже нет в живых. А мать проницательная женщина. Впрочем, в такой ситуации и от живого отца толку мало. Не существует ведь комитет солдатских отцов. А комитет матерей в те годы работал активно. Мать этой юноши, долго не задумываясь, отправилась в Челябинскую область, туда, где был на учебке ее сын. Встретилась с командиром части, поставила вопрос ребром – требовала отправить сына для дальнейшего прохождения службы в Казань. Командир части, разумеется, на это добро не дает. Говорит, что если парень будет учиться только на отлично, после учебки сам сможет выбрать место дальнейшей службы. Но юноша тоже проворный, попасться на удочку не собирается. Говорит в лицо командиру, что в сложившихся в части условиях  быть отличником татарину не дано. Не только татарам, но и русским юношам из Татарстана в части не дают житья. Скромная борьба родного Татарстана за суверенитет, таким образом, палицей опускается на голову  юношей из республики. Русский юноша из Чистополя умоляет женщину-татарку: «Сообщите обо мне моей маме. Может она сможет вырвать меня отсюда».\nМать, предвидев ситуацию, готовилась к ней заранее, привезла гражданскую одежду сыну. Юноше оформили увольнительную и, поменяв одежду, пустились в бега. При каждом гуле машины, заподозрив неладное, ныряли в снега. Преодолев тысячу трудностей, вернулись домой, и сразу же заявили о своем проступке в военкомат. Военные в Казани оказались толковыми. Дали совет: «Скажите соседям, если из части приедут за вашим сыном, пусть скажут, что вы в Челябинске, а сами никому дверей не открывайте». Так и поступили. Военные из Челябинска долго звонили в квартиру, затем, поговорив с соседями, повернули обратно. Юноша стал служить в Казани. Поступить так можно было только в девяностые годы, ныне такая ситуация невозможна. Сразу осудят за дезертирство. Военную службу полюбил, подписал контракт на три года. Ночевал дома, на службу в гарнизон ходил ежедневно. Но счастье длилось недолго, его отправили на командировку в Чечню. От судьбы уйти не удалось. Слава богу на этот раз все обошлось благополучно.",
    "description": "Сына одного из моих знакомых призвали в армию. Это было  начало первой чеченской войны.  В армии с особым усердием бьют татар, вдобавок тому еще над головой нависла угроза быть отправленным в Чечню.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/sudba-tatarina-5e084a741e8e3f00b2c07501",
    "published_at": "2019-12-29",
    "views_count": 9,
    "views_till_end_count": 5,
    "sum_view_time_sec": 506,
    "comments_count": 0,
    "slug": "sudba-tatarina"
  },
  {
    "title": "Вероломство как фактор поражения",
    "cover": "https://avatars.mds.yandex.net/get-zen_doc/1222645/pub_5e08501492414d00b125cf31_5e085086118d7f00add1e667/scale_1200",
    "body": "Удручающее положение мусульман в сегодняшнем мире заставляют нас задумываться о причинах бесконечных поражении уммы уже в продолжении довольно длительного исторического отрезка времени. Многие умы в течении веков ломают головы над этой задачей, но долгожданного возрождения и победы в горизонте политического небосклона, увы, не наблюдаем. Кризис уммы не является следствием малочисленности, ибо мы видим довольно быстрый и рекордный рост числа мусульман даже в традиционно не исламских странах. Умма не обделена и материальными благами. Да, есть довольно бедные мусульманские страны, но имеются и такие королевства, которые ввиду своего материального положения, богатых природных ресурсов имеют возможность достаточно сильно влиять на мировую политику и экономику. Однако налицо несоблюдение прав мусульман во всем мире, угнетение обладателей последнего Писания иногда зашкаливает даже в тех странах, где правят мусульманские лидеры. Умма уже подняла меч смуты, в различных точках планеты кровь льется реками, но мечты о долгожданном успехе остаются всего лишь грезами. Это несмотря на то,  что Всевышний Аллах обещал своим ясным словом (смысл): «И уже написали Мы в Писании [каждой книге, которая ниспослана людям] после Напоминания [матери книги, которая находится у Аллаха], что землю наследуют рабы Мои праведные (которые выполняют то, что Аллах повелел им и отстраняются от всего, что Он запретил, и это община пророка Мухаммада)». (21:105).\nЗаконы Всевышнего незыблемы, обещания Его непременно исполняются и обещанное Создателем лидерство мусульман в мировом масштабе — это будущее, которое наступит обязательно при соблюдении тех требовании и условии, которые поставил Господь Миров. Следовательно, крах политических проектов, выдвигаемых активными мусульманскими лидерами, отсутствие успеха и победы обусловлено тем, что мусульмане в подавляющем своем большинстве не выполняют то, что Аллах повелел им и не отстраняются от всего, что Он запретил. Соблюдая обязательную пятикратную молитву и пост, совершая паломничество, мусульмане зачастую забывают о других наставлениях Всевышнего, попирают права друг друга, поступают вероломно в отношении творений, все чаще наблюдаются признаки лицемерия в их поступках. Ища путей счастья в подлунном мире, мусульмане очень часто забывают о наставлении Создателя (смысл): «... кто последует за Моим руководством, тот не впадет в заблуждение (в земной жизни) и не будет несчастным (в Вечности)» (20:123). Плачевное положение дел мусульман — это не итог действии внешних врагов и недоброжелателей, а результат все увеличивающихся грехов обладателей последнего Писания. Отношения мусульман друг с другом до того испорчены, что в социальных сетях мы находим утверждения типа: «С братьями лучше не связываться». Основополагающие принципы духовного родства и братства попраны, заветы Корана забыты, алчность  и скупость становятся нормой. Всевышний же установил совсем другие нормы для мусульман (смысл): «Поистине, верующие – братья [в любых вопросах верующие возвращаются к одной основе – Вере]. Так улаживайте же (отношения) (даже уже) между двумя вашими братьями (и тем более примиряйте, когда спорящих и враждующих больше) и остерегайтесь Аллаха (во всех ваших делах), – может быть, вы будете одарены милосердием (Аллаха)». (49:10). «...И кого (Аллах) защитил от скупости (и жадности), – то такие (будут) обретшими счастье (в этом мире и в Вечной жизни)! (59:9). «Поистине, преуспели верующие... которые оберегают вверенное им на хранение и соблюдают договоры\" (23:1-8).\nОднако мы живем в Последнее время, когда с ошеломляющей точностью сбываются один за другим пророчества о приближении конца света. Один из наиболее ярко выраженных признаков Судного дня — это исчезновение доверия. Мусульмане очень часто дают лживые обещания, не сохраняют аманат, договоры нарушают. Именно об этом сообщается в длинном хадисе Пророка (да благословит его Аллах и да приветствует): Хузейфа рассказывал: «Посланник Аллаха рассказал нам два хадиса. Один из них уже сбылся, и теперь я ожидаю исполнения второго. Он сказал: “Вера и верность укоренятся в сердцах людей, после чего они познают их из Корана и Сунны”. А еще он рассказал нам о том, как вера и верность будут покидать человеческие сердца. Он сказал: “Человек заснет, а вера и верность частично покинут его сердце. А то, что останется, будет похоже на след от ожога. Когда он заснет в следующий раз, вера и верность опять покинут его сердце, а то, что останется, будет похоже на волдырь, который возникает на стопе, когда человек наступает на горящий уголек. Ты видишь, как он возвышается над кожей, но внутри он пуст. Наступит день, когда люди будут торговать друг с другом, но среди них почти не останется тех, кто заслуживает доверия. Люди будут говорить, что в таком-то племени есть некий муж, который заслуживает доверия. Они будут восхищаться умом, хорошими манерами и силой людей, в сердцах которых не будет веры даже весом в горчичное семечко”». Затем Хузейфа добавил: «Было время, когда для меня не было разницы, с кем вести торговлю. Если это был мусульманин, то его религия удерживала его от мошенничества. Если же это был христианин, то его удерживал от мошенничества правитель. Но сегодня я веду торговлю только с тем и с тем» (Бухари).\nРеальностью же сегодняшнего дня стало то, что стало опасно вести бизнес с многими мусульманами, вероломство мусульман в отношении  партнеров становится обыденным явлением, все чаще проявляются в делах признаки лицемерия, неискренность (рия) одолевает сердца. Досадно, конечно, осознать все это, однако мы находимся в преддверии Судного дня, признаки которого с неотвратимой точностью наблюдаются в нашей жизни. Задачей же искренних мусульман (к счастью таких тоже немало) является всеми силами препятствовать разложению нравов. Очищение сердец, отказ от невежества, стремление к искренности, любовь к идеалам Корана и Сунны, следование за верным руководством Всевышнего — пути выхода из трудного положения известны. А сегодняшнее бедственное положение уммы — это следствие накопленных нами грехов. Вспомним же еще раз слова Всевышнего (смысл):«Любое бедствие постигает вас лишь за то, что приобрели ваши руки...» (42:30). История с халифом Умаром нам еще раз разъясняет причину поражении мусульман в последние века: «Как-то Умару ибн аль-Хаттабу сообщили радостную весть о победе над врагом в одном из сражений. Умар ибн аль-Хаттаб спросил: «Когда началась битва?» Гонец ответил: «Битва началась перед полуднем». Он спросил: «А когда пришла победа?» Гонец: «Перед закатом». Тогда Умар заплакал так, что намокла его борода. «О повелитель правоверных, тебе сообщают радостную весть о победе и ты плачешь?» — спросил удивленный гонец. Умар ибн аль-Хаттаб ответил: «Клянусь Аллахом ложь не может столько времени противостоять истине, кроме как по причине грехов, совершенных вами или совершенных мной (правителем мусульман)». И затем добавил: «Мы, та Умма (община), которая одерживает победу не из-за нашего количества или вооружения, а по причине малого количества наших грехов и большого количества грехов у наших врагов. И если наши грехи уровняются с их грехами, то они одержат победу над нами своим количеством и вооружением».",
    "description": "Удручающее положение мусульман в сегодняшнем мире заставляют нас задумываться о причинах бесконечных поражении уммы уже в продолжении довольно длительного исторического отрезка времени.",
    "lang": "ru",
    "link": "https://zen.yandex.ru/media/id/5b81707d5d36b000af9e8529/verolomstvo-kak-faktor-porajeniia-5e08501492414d00b125cf31",
    "published_at": "2019-12-29",
    "views_count": 799,
    "views_till_end_count": 529,
    "sum_view_time_sec": 129848,
    "comments_count": 2,
    "slug": "verolomstvo-kak-faktor-porajeniia"
  }
]